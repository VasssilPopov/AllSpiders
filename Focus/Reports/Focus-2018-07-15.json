{"url": "http://www.focus-news.net/news/2018/07/15/2545648/burgas-petoto-izdanie-na-teatralniya-festival-dni-na-kuklite-shte-se-provede-ot-5-do-12-avgust.html", "text": "Петото издание на Международния куклен фестивал на открито „Дни на куклите“ ще се проведе от 5 до 12 август. Това съобщиха от  Община Бургас. \r\nВсяка вечер бургазлии и гости на града ще имат възможността да гледат по 3 куклени постановки в часовете – 18.30, 19.30 и  20.30ч. на открита сцена „Охлюва“. Фестивалът се организира от Държавен куклен театър Бургас, със съдействието на Община Бургас. \r\nПрограмата тази година включва 4 чуждестранни и 5 български трупи, като всяка от тях играе по две представления. На открита сцена ще бъдат представени спектаклите- „Малката русалка“, „Цар Дроздобрад“,“Малките вълшебници“, „Боклучено чудовище“, „Храбрият оловен войник“, „Пат Пат“,“Оле затвори очички“,“Пеещи танцуващи марионетки“,“За Альонка и нейното гъсе“,“Кокошка с Брошка“,“Родено в пясъка“,“Фолклорни фантазии“ ,“Филифьонката, която вярваше в бедствия“ и др. \r\nПетото издание на фестивала да бъде съпътствано от изложба „Карагьоз – традиционен турски театър на сенки“, който през 2017 отбеляза 500г.от своето възникване. Изложбата се представя от Ченгиз Озек – куклен актьор от Истанбул, който е обявен за „Живо културно наследство“ от ЮНЕСКО. \r\nФестивалът ще бъде закрит с традиционния Парад на хвърчилата „Да оцветим небето на Бургас“.", "date": "2018.07.15", "title": "Бургас: Петото издание на театралния фестивал „Дни на куклите“ ще се проведе от 5 до 12 август"}
{"url": "http://www.focus-news.net/news/2018/07/15/2545649/gabrovo-v-grada-podrezhdat-izlozhba-posvetena-na-simvolichnoto-predavane-na-predsedatelstvoto-na-saveta-na-es.html", "text": "Изложба, посветена на символичното предаване на Председателството на Съвета на ЕС от България на Австрия, откриват в Дома на хумора и сатирата. Това съобщи за  Радио „Фокус“ – Велико Търново  уредникът от културната институция Силвия Черкезова. Тя уточни, че експозицията е австрийска и е на тема река Дунав. Тя е съставена от карикатури, като има включени и няколко рисунки на деца от Габрово. „Темата е река Дунав и нейната обединяваща роля между държавите, които са по поречието й. Между карикатурите ще си кажем и някои сериозни неща за това как да я опазваме и как да я съхраним. В тази изложба ще се включат и няколко рисунки на деца от 11-то Основно училище в Габрово, които участваха в Лятната академия тази година и се опитаха да представят как те виждат река Дунав по смешен начин“, обясни уредникът. Официалното откриване ще е от 18.00 часа на 26 юли 2018 г.. Изложбата ще е подредена на четвъртия етаж в Дома. \r\nЛуиза ТРАНЧЕВА", "date": "2018.07.15", "title": "Габрово: В града подреждат изложба, посветена на символичното предаване на Председателството на Съвета на ЕС"}
{"url": "http://www.focus-news.net/news/2018/07/15/2545655/sport-hari-keyn-e-golmaystorat-na-mondial-2018-a.html", "text": "Хари Кейн е големият голмайстор на Мондиал 2018-а в Русия. Английският национал спечели ценния приз от 21-ото Световно първенство с 6 попадения в 6 мача за “трите лъва”. С това си постижение Кейн повтаря рекорда на друг национал на Англия - Гари Линекер.  \r\nВтори и трети в класацията са френските национали Антоан Гризман и Килиан Мбапе. И двете заведи на “петлите” са реализирали по четири попадения.", "date": "2018.07.15", "title": "Спорт: Хари Кейн е голмайсторът на Мондиал 2018-а"}
{"url": "http://www.focus-news.net/news/2018/07/15/2545654/veliko-tarnovo-sreshta-s-psiholog-za-dvoyki-s-reproduktivni-problemi-ot-starata-stolitsa-i-regiona-organizira-fondatsiya-iskam-bebe.html", "text": "Среща с психолог за двойки с репродуктивни проблеми от старата столица и региона организира фондация „Искам бебе“. Инициативата вероятно ще се случи през есента, като вече има подадени около пет заявки за участие. Това обясни за  Радио „Фокус“ – Велико Търново  Вероника Михайлова, координатор на фондацията за Търново. Тя уточни, че това ще е третата поредна среща в старата столица, като самата тя е участвала в първата. След нея, по думите й, от 12 включили се жени, 10 вече имат деца. Тя припомни, че целта на благотворителните базари, които се организират, освен да набират средства, е и да информират хората. „Искаме да покажем какво е фондация „Искам бебе“ , както прави и на местно ниво с Община Велико Търново. Хората да разбират, че проблемът с репродуктивните затруднения никак не е маловажен и, че над 200 хиляди двойки в България са с такива затруднения. Ние освен финансовата подкрепа, която успяваме да окажем като фондация, организираме и срещи с репродуктивен психолог“, допълни Вероника Михайлова и подчерта, че групите са напълно безплатни. Тя призова всички хора, не само тези със затруднения, да се поинтересуват от проблема и да помогнат с каквото могат. \r\nЛуиза ТРАНЧЕВА", "date": "2018.07.15", "title": "Велико Търново: Среща с психолог за двойки с репродуктивни проблеми от старата столица и региона организира фондация „Искам бебе“"}
{"url": "http://www.focus-news.net/news/2018/07/15/2545653/kyustendil-nay-starata-turisticheska-hizha-v-osogovska-planina-e-postroena-s-dobrovolen-trud-i-dareniya.html", "text": "Най-старата туристическа хижа в Осоговска планина е построена с доброволен труд и дарения. Това каза пред  Радио „Фокус” – Кюстендил  Силвия Михова, секретар на Туристическо дружество „Осогово”. По думите й хижата е построена от кюстендилските туристи през 1928 година, като тя е първата туристическа хижа в Осоговската планина. За набиране на средства за строежа още през 1923 година е съставен фонд „Хижа” при дружество „Руен” от юношеския туристически съюз. Те се събират от доброволни вноски, давани от учреждения, предприятия, банки, частни лица, от приходи, от правени литературно – музикални вечеринки и забави. През 1924 година Общината в Кюстендил отпуска първата по – значителна сума от 15 000 лева, а българската земеделска банка предоставя 2000 лева. Окръжната постоянна комисия предоставя дървения материал. „В края на 1924 година е изграден хижостроителен комитет с председател кюстендилският адвокат и общественик Милан Киселички. Той е дарител на постройката, в която в момента се намира туристическото дружество”, каза Силвия Михова. По думите й материалите са изнасяни в планината с конски товари и на гръб в раниците на туристите – ентусиасти. Строежът е извършен през 1927 – 1928 година от майстор Богоя. Хижата е открита юли месец 1928 година в първия неделен ден. \r\nВенцеслав ИЛЧЕВ", "date": "2018.07.15", "title": "Кюстендил: Най-старата туристическа хижа в Осоговска планина е построена с доброволен труд и дарения"}
{"url": "http://www.focus-news.net/news/2018/07/15/2545650/komentari-vav-frenskite-medii-za-pobedata-na-mondial-2018.html", "text": "Отборът на Франция спечели за втори път в историята Световното първенство по футбол. Френската преса реагира, изпълнена с щастие, на титлата на Мондиал 2018. \r\n\"Франция е световен шампион!\", написа водещото издание  La Croix .  \"Отборът на Франция спечели Световната купа в Русия през 2018 г. Тази неделя, 15 юли, на финала , тя преодоля страховития хърватски отбор с резултат 4 :2. Французите се радват в цялата страна\", пише вестникът. \r\n\"Световни шампиони!\", пише  Les Échos.  \"Сините печелят срещу хърватите с голове от Гризман, Погба и Мбапе. Какъв по-добър начин да отпразнуваме 20 години от първата световна купа, спечелена от Сините? С втора победа! Играчите на френския отбор отново влязоха в историята\", пише вестникът. \r\n\"Франция печели втора световна купа след вълнуващ финал срещу Хърватия\", е заглавието на спортния ежедневник  L'Équipe.  \"Двадесет години след първата си коронация през 1998 г. френският отбор спечели втората си титла на световното първенство тази неделя, доминирайки Хърватия в луд финал (4:2) на стадион \"Лужники\" в Москва\", коментира вестникът. \r\n\"20 години по-късно, \"Сините\" отново са световен шампион\", тръби  Le Figaro.  \"Студени и реалистични, сините отнесоха Хърватия тази неделя в Москва, на финала на Световната купа 2018. Те са на покрива на света, както Зинедин Зидан и компанията през 1998 г.\" L'Humanité  излиза със заглавие: \"Дългият марш на Сините до втората титла\".  \r\n\"Сините са световен шампион\", пише  Le Monde. \r\n\"20 години след титлата от 1998 г., \"Сините\" бележат втора звезда на фланелката си. Хората на Дидие Дешамп победиха тази неделя във финала смелия отбор от Хърватия (4-2).Спомен за целия живот!\", предава  Le Parisien .", "date": "2018.07.15", "title": "Коментари във френските медии за победата на Мондиал 2018"}
{"url": "http://www.focus-news.net/news/2018/07/15/2545656/silviya-cherkezova-urednik-uchenitsi-sa-osnovnite-posetiteli-na-doma-na-humora-i-satirata-prez-letnite-mesetsi.html", "text": "Ученици са основните посетители в Дома на хумора и сатирата през летните месеци. Това е и основната причина за тях да има специално организирана програма, поясни за  Радио „Фокус“ – Велико Търново   Силвия Черкезова, уредник в културната институция. Тя коментира, че тенденцията за зачестяване на ученическите визити през летните месеци се наблюдава от години насам. „Когато родителите си вземат отпуска и пътуват, те минават през Габрово и също посещават музея с децата си. Затова статистиката сочи че има доста посещаемост през този годишен сезон. Надяваме се да се да се увеличат още, разбира се“, каза още уредникът. Тя обясни, че в тази насока са създадени две нови образователни програми, свързани с габровския хумор и карнавалите по света. Участието в тях става след предварително записване по телефона, който може да бъде намерен на сайта на музея. Програмите са подходящи за малчугани до 12 години. \r\nЛуиза ТРАНЧЕВА", "date": "2018.07.15", "title": "Силвия Черкезова, уредник: Ученици са основните посетители на Дома на хумора и сатирата през летните месеци"}
{"url": "http://www.focus-news.net/news/2018/07/15/2545651/antoan-grizman-e-igrach-na-finala-na-mondial-2018.html", "text": "Голмайсторът на Франция Антоан Гризман, който реализира дузпа във финала срещу Хърватия (4:2), бе избран за най-добър играч в най-важния мач на Мондиал 2018. Нападателят на Атлетико Мадрид даде аванс на \"петлите\" в 38-ата минута, когато Франция поведе с 2:1. Така Гризман завърши световното първенство с четири гола и две асистенции. \r\nЛюбопитно е, че Франция никога не е губела мач, когато Антоан Гризман се е разписвал. Това се случвало 21 пъти до момента, а 19 от тези срещи са завършвали с победи на \"петлите\".", "date": "2018.07.15", "title": "Антоан Гризман е играч на финала на Мондиал 2018"}
{"url": "http://www.focus-news.net/news/2018/07/15/2545657/emsc-zemetresenie-s-magnitud-50-po-skalata-na-rihter-e-registrirano-v-yaponiya.html", "text": "Земетресение с магнитуд 5.0 по скалата на Рихтер е регистрирано близо до остров Хокайдо, Япония, показва справка на интернет страницата на   Европейския средиземноморски сеизмологичен център (EMSC) . \r\nЗеметресението е регистрирано в 02:13 часа (20:13 часа българско време) на дълбочина от 60 км. \r\nНяма данни за жертви и материални щети. Не се съобщава за опасност от цунами.  Йонислав Дочев", "date": "2018.07.15", "title": "EMSC: Земетресение с магнитуд 5.0 по скалата на Рихтер е регистрирано в Япония"}
{"url": "http://www.focus-news.net/news/2018/07/15/2545659/prof-stoyan-marinov-varnenska-turisticheska-kamara-nad-90-ot-turisticheskiya-sektor-e-osiguren-s-rabotna-sila-za-letniya-sezon.html", "text": "Над 90% от туристическия сектор е осигурен с работна сила за летния сезон. Това каза в интервю за  Радио „Фокус“ – Варна  проф. Стоян Маринов, член на Управителния съвет на Варненска туристическа камара. Той допълни, че все още има търсене на кадри, но незаети позиции има не само в сферата на туризма. „Повечето от местата са запълнени. От разговор с агенциите, които внасят работници от чужбина, става ясно, че планираните заявки от хотелите са изпълнени. Там, където не са осигурени достатъчно кадри, наетите заместват или изпълняват повече задължения. Да се надяваме, че работодателите оценяват това и ще платят по-високи възнаграждения“, коментира проф. Стоян Маринов. Той отбеляза, че на 19 юли във Варна предстои дискусия за прозрачност при заплащането в туризма. „Предполагам, че и тези въпроси ще бъдат повдигнати. В чужбина извънредният труд се заплаща, докато в България има обекти, които не отчитат извънредния труд. Това действа демотивиращо на качествените служители“, добави проф. Стоян Маринов. \r\nМарияна ВАЛЕНТИНОВА", "date": "2018.07.15", "title": "Проф. Стоян Маринов, Варненска туристическа камара: Над 90% от туристическия сектор е осигурен с работна сила за летния сезон"}
{"url": "http://www.focus-news.net/news/2018/07/15/2545658/plovdiv-47-miliona-leva-dostigat-prihodite-ot-noshtuvki-na-turisti-v-oblastta-prez-may-nay-mnogo-sa-poseshteniyata-ot-frantsiya-i-ispaniya.html", "text": "До 4,7 милиона лева достигат приходите от нощувки на туристи в Пловдивска област, сочат последните данни от месец май. Това каза за  Радио „Фокус“ – Пловдив  Валентин Точев, главен експерт в Териториално статистическо бюро – Юг. По думите му реализираните приходи от нощувки на чужди граждани през май са 2,3 милиона лева, а от български – 2,4 млн. лева. В сравнение със същия отчетен период на 2017 година е регистрирано увеличение на приходите от нощувки като цяло с 22,2 %, съответно от чужденците с 20,6 %, а от български граждани с 23,7 %. „Общата заетост на леглата в местата за настаняване през май е 31,4 %, като тя е най-висока в местата за настаняване с 4 и 5 звезди – 44,3 %, следвана от тези с 3 звезди – 31,8 % и с 1 и 2 звезди – 19 %. Като цяло заетостта на леглата се увеличава спрямо май 2017 година с 0,4 %. При местата за настаняване с 4 и 5 звезди увеличението е с 3.9 процентни пункта, при тези с 1 и 2 звезди – с 0.1 процентни пункта, докато при останалите с 3 звезди има намаление с 2.2 процентни пункта“, обясни Валентин Точев. \r\nПо думите му, данните сочат още, че най-много туристи от Франция, Испания, Турция, Гърция, Италия и Германия са пренощували в Пловдивска област през месец май. Средният брой реализирани нощувки от чужденците във всички места за настаняване в областта през май е 2,4. „Пренощувалите лица в местата за настаняване през май увеличават броя си спрямо същия месец на 2017 година – общо 44 900 души. Относителният дял на българите е 68,1 % от всички пренощували лица, като по-голямата част от тях (74,8 %) са нощували в хотели с 3 или 4 и 5 звезди и са реализирали средно 1,8 нощувки. Пренощувалите чужденци са 14 300, като 63,1 % от тях са нощували в хотели с 4 и 5 звезди и са реализирани средно 2,6 броя нощувки“, обясни Точев. Той посочи, че през месец май в областта са функционирали 191 места за настаняване с над 10 легла – хотели, мотели, къмпинги, хижи и други места за краткосрочно настаняване. „Броят на стаите в тях е 4 900, а на леглата – 9 300. В сравнение с май 2017 година общият брой на местата за настаняване се увеличава с 7,3 %, а леглата в тях с 2,7 %“, каза още Точев. \r\nТони МИХАЙЛОВ", "date": "2018.07.15", "title": "Пловдив: 4,7 милиона лева достигат приходите от нощувки на туристи в областта през май, най-много са посещенията от Франция и Испания"}
{"url": "http://www.focus-news.net/news/2018/07/15/2545681/sputnik-izraelski-raketi-sa-obstrelyali-siriyska-pozitsiya-v-alepo.html", "text": "Израел е извършил ракетен обстрел върху сирийска военна позиция северно от летище „Найраб“ в Алепо, предава  Sputnik , като се позовава на Сирийската държавна медия. \r\nУдарът от израелските въоръжени сили върху сирийската позиция е причинила материални щети. \r\nСирийската арабска информационна агенция (SANA) е цитирала военен източник, който е заявил, че Израел е обстрелял сирийска военна позиция северно от летището в Алепо.  Йонислав Дочев", "date": "2018.07.15", "title": "Sputnik: Израелски ракети са обстреляли сирийска позиция в Алепо"}
{"url": "http://www.focus-news.net/news/2018/07/15/2545661/blagoevgrad-lyatna-zanimalnya-pastro-lyato-shte-se-provede-v-simitli-ot-16-do-20-yuli.html", "text": "Лятна занималня „Пъстро лято“ ще се проведе в Симитли от 16 до 20 юли. Това каза за  Радио „Фокус“ – Пирин  Таня Тасева, експерт „Връзки с обществеността“ към общината. Инициативите започват в понеделник, когато децата на Симитли ще се запознаят с ветеран от Втората световна война. „В залата на общинска администрация – Симитли, всички заедно ще честват 95-та годишнина на Стоил Митрев – героят от Драва и носител на ордена „За храброст“. Той ще разкаже  от първо лице пред участниците своите спомени от събитията преди над 70 години“, каза още Тасева. \r\nНа 17 юли общинската администрация е подготвила еднодневна екскурзия на децата в Национален парк „Пирин“. „Всички заедно ще отидат да видят Байкушевата мура, хижа Вихрен и езерото „Окото“, добави Тасева. \r\nНа 18 юли всички заедно ще отбележат 181 години от рождението на Апостола. Венци и цветя ще бъдат поднесени на бюст паметника на Васил Левски в мемориалния парк на площад „Септември“ в Симитли. \r\nНа 19 юли, децата сами ще направят градският парк, в който играят всеки ден, по-приветлив и приятен. „Те ще запретнат ръкави и ще почистят заедно площите на лесопарка“, заяви Тасева. \r\nНа 20 юли, когато  се отбелязват 115 години от Илинденско-Преображенското въстание, читалището в Симитли ще направи едно виртуално пътешествие в историята.  Всички мероприятия за децата ще започват в 10:00 часа. \r\nЗа поредна година Община Симитли разработва програма, част от стратегията за здравословно развитие на младежта, в която всеки ученик може да оползотвори максимално лятната ваканция. \r\nЛивия НИНОВА", "date": "2018.07.15", "title": "Благоевград: Лятна занималня „Пъстро лято“ ще се проведе в Симитли от 16 до 20 юли"}
{"url": "http://www.focus-news.net/news/2018/07/15/2545431/predstoyashti-sabitiya-v-stranata-za-15-yuli-agentsiya-fokus.html", "text": "*** \r\nОт 10.00 до 14.30 часа в литературен клуб „Перото“ продължава Първата „Научна Конференция-Уебинар за аутизма“ в България. \r\n*** \r\nОт 18.00 часа на лятната сцена при НДК ще се проведе концерт на Дамска вокална група „Наслада“ и Детска вокална група „Сладкишчета“. \r\n*** \r\nОт 19.00 часа в Борисовата градина ще се състои концерт на „Дикси Бойс Бенд”. \r\n*** \r\nПред Районния съд ще бъде открит двудневен фестивал „Фермери и творци“.  \r\n*** \r\nОт 20.30 часа в Летния театър ще се проведе конкурса Кралица на Бургас 2018. \r\n*** \r\nПод патронажа на председателя на Народното събрание Цвета Караянчева ще се проведе ХХVІII Международeн балетен конкурс Варна 2018. \r\n***  \r\nОт 10.00 часа в голяма зала на Община Велико Търново ще се проведе„Сила и живот – публични четения за Учителя Петър Дънов“. \r\n***  \r\nОт 10.00 часа в парк „Марно поле“ ще се състои неделен благотворителен базар на Фондация \"Искам бебе\".  \r\n*** \r\nОт 20.00 часа в НЧ,,Съгласие-1890“ ще бъде представена Фотоизложба „Баш майстора завинаги“. \r\n*** \r\nОт 20.00 часа на Площад ,,Защитата на Каварна“ ще се състои прожекция на филма ,,Баш майсторът на море“. \r\n*** \r\nОт 9.00 часа в района на старата автогара в Пазарджик ще се състои благотворителен базар за набиране на средства за бездомни животни, изпаднали в беда и преминали лечение в клиника. \r\n*** \r\nОт 18.00 часа в Залите за временни експозиции на ул. „Княз Александър I“№15 Филип Георгиев (Австрия) и Владимир Златков (Германия) ще представят своята съвместна изложба. \r\n*** \r\nОт 11.00 часа представители на ВМРО ще посетят Регистрационно-приемателен център – Харманли, за да проверят информацията, че в Центъра има голям наплив от мигранти.", "date": "2018.07.15", "title": "Предстоящи събития в  страната за 15 юли (Агенция „Фокус“)"}
{"url": "http://www.focus-news.net/news/2018/07/15/2545432/pregled-na-mezhdunarodnite-novini-do-6-chasa-agentsiya-fokus.html", "text": "Висшестоящи американски и руски военни офицери са засилили контактите си при администрацията на президента Доналд Тръмп, подчертавайки успеха на Москва в използването на военните връзки, за да се възстанови диалога между Вашингтон и Москва, въпреки влошаващите се политически връзки, пише американското електронно издание  The Wall Street Journal . \r\nРазширяващите се военни контакти, които съществуват извън често отровните политически течения, които очертават отношения между САЩ и Русия, предоставиха все по-увеличаваща се значителна опора на комуникация между държавите, след взаимните дипломатически експулсирания. \r\nСрещата на върха следващата седмица между президента на САЩ Доналд Тръмп и неговия руски колега Владимир Путин, се очаква да обсъди по-нататъшните тактики в Сирия, които са предимно доминирани от американските и руските военни управления. \r\nТръмп се осланя много повече на своите генерали за формулирането на външната политика от своя предшественик Барак Обама, и междувоенните комуникации придобиха по-голямо значение, особено докато Вашингтон и Москва управляват пренаселеното небе над Сирия. Представители на американската армия разглеждат тези контакти като необходима „съединителна тъкан“ за кризисни ситуации. \r\nАнтон Лавров, който е писал за разведряването за базирания във Вашингтон мозъчен тръст по сигурност „CSIS“, заяви че първата дипломатическа победа на Москва в Сирия е била форсираното възобновяване на комуникационните линии с Вашингтон и при администрацията на Тръмп тези връзки разцъфтяват. \r\n„Вместо натиска на Обама за политическата изолация на Русия, сега Сирия е предмет на приоритет за дискусии между нашите държави на най-високо ниво, включително и предстоящата среща на президентите“, заяви Лавров. \r\nПерсонални връзки са се формирали около контактите. Председателят на Съвета на началник-щабовете на въоръжените сили на САЩ генерал Джо Дънфорд и неговият руски колега генерал Валери Герасимов се срещнаха за трети път през миналия месец в Хелзинки, локацията на срещата в понеделник между Тръмп и Путин. \r\nТехните отношения излязоха на преден план, когато Тръмп заповяда наказването на сирийския режим за смъртта на 75 души, в това което бе широко видяно като химическа атака от Дамаск. \r\nПо време на 48-те часа преди ударите на САЩ и коалиционните партньори върху сирийската инфраструктура за химически оръжия през април, генерал Дънфорд лично протегна ръка поне два пъти към генерал Герасимов, за да говорят за ударите и да успокоят опасенията на Москва за американските намерения, според трима души близки до руското външно министерство. \r\nПредставителите на американската армия твърдят, че никаква информация за целите или момента на нападението не са били споделяни с руската страна, в съответствие с американското обещание да не се „координират“ с руснаците. \r\n„Единствените комуникации, които се проведоха специално свързано с тази операция преди да бяха поразени целите, бяха нормалните разговори за освобождаване на въздушното пространство“, заяви генерал Дънфорд в деня след ударите. \r\nБившият началник на федералната служба за сигурност на Русия Николай Ковальов, обаче, заяви че информацията е била достатъчна, за да се сподели със сирийските власти и да даде достатъчна възможност на Дамаск да изтегли своя персонал и оборудване от съоръженията за химически оръжия, по този начин спестявайки на режима щети и човешки загуби. В крайна сметка нямаше потвърдени жертви във връзка със сериите американски въздушни удари с над 100 крилати ракети „Томахоук“. \r\nВоенният диалог между Москва и Вашингтон може да бъде стеснен значително, ако САЩ изтегли своите войници от Сирия, както президентът Тръмп беше предложил да се случи. Възможността за увеличаване на линията на разведряване отвъд Сирия изглежда малко вероятно, според експерти. \r\n***  Поведението на президента на САЩ Доналд Тръмп по време на визитата му във Великобритания остави дори опитните анализатори да се почесват, пише американското електронно издание  The Hill . \r\nКритиките на Тръмп по адрес на британския премиер Тереза Мей в интервю за вестник „The Sun“ хвърли сянка върху визитата му, с никаква видима изгода за президента. \r\nДори самият Тръмп изглеждаше, че признава грешната стъпка, когато отбеляза по време на съвместна пресконференция с Мей в петък, че се е опитал да ѝ се извини. \r\n„Когато я видях тази сутрин ѝ казах, „Искам да се извиня, защото казах толкова добри неща за теб“. Тя отвърна, „Не се притеснявай, това са медиите““, заяви Тръмп. \r\nТой прехвърли вината за спорното интервю върху „фалшивите новини“, въпреки че „The Sun“ публикува и аудио запис на интервюто. Медийните наблюдатели добавиха, че е странно за президента да критикува вестник, който е контролиран от съюзника му Рупърт Мърдок. \r\nТереза Мей запази дипломатичен тон по време на пресконференцията, но не остави съмнения за искрите, причинени от коментарите на Тръмп. \r\nТя поясни, че споразумението, което тя представи миналата седмица, по отношение на преговорите за Брекзит, е било справедливо отражение на желанията на гласоподавателите, които са били изразени в референдума от юни 2016 година. \r\nМей допълни, че Великобритания ще може да договори търговско споразумение със САЩ, ако нейният предпочитан вариант за Брекзит се случи – мнение, с което Тръмп се съгласи по време на съвместната им конференция, но върху което изрази съмнения в интервюто си за „The Sun“. \r\nБританският премиер погледна директно към Тръмп по време на коментарите си и заяви, „Всички имаме отговорността да гарантираме, че трансатлантическото единствено ще продължи“. \r\nАмериканският президент се изправи пред протести във Великобритания, както и сериозни критики от британските медии. \r\nТой ще се надява да си вземе отдих от това през уикенда в Шотландия, родното място на майка му. \r\nВниманието на политическия свят вече започна да се обръща към неговата среща на върха с руския президент Владимир Путин, която ще се проведе в Хелзинки в понеделник. \r\nНо озадачеността от двете страни на Атлантика, за това какво се опитва да постигне Тръмп със своето поведение във Великобритания, остава. \r\nАмериканският държавен глава настоя, че така наречената специална връзка между двата съюзника само е станала по-силна. По време на съвместната пресконференция той настоя, че връзката им в момента е „на най-високото ниво на специалност“. \r\n***   В коментар за израелското електронно издание   The Jerusalem Post   журналистът Майкъл Уилнър анализира предстоящата среща на върха между президентите на САЩ и Русия, Доналд Тръмп и Владимир Путин, и тяхното евентуално споразумение за край на войната в Сирия. Агенция „Фокус“ представя материала без редакторска намеса. \r\nПо време на сутрешно предаване през този месец, Джон Болтън, националният съветник по сигурност на американския президент Доналд Тръмп, представи бегъл поглед към стратегическите цели на администрацията му в Сирия, където седемгодишната гражданска война доведе президента Башар Асад близо до победата върху пепелта на страната му, и иранските сили, съюзени с Асад, до предните порти на Израел. \r\nПреди планираната среща на върха между Тръмп и руския президент Владимир Путин в Хелзинки през следващата седмица, Болтън предположи че вече може и да се обсъжда споразумение, което би позволило на сирийския диктатор да остане на власт, въпреки годините на Западно настояване, че войната не може да завърши на практика без неговото отстраняване. \r\n„Ще видим какво ще стане когато двамата се срещнат“, заяви Болтън малко след пътуването си до Москва за окончателното довършване на плановете за срещата на върха. \r\n„Има възможности за провеждане на по-големи преговори за изкарването на иранските сили от Сирия обратно в Иран, което ще бъде значителна стъпка напред. Не мисля, че Асад е стратегическият въпрос. Мисля, че това е Иран“, допълни Болтън. \r\nКоментарите на националния съветник идват след информациите, че Израел, Саудитска Арабия и Обединените Арабски Емирства (ОАЕ) лично са натиснали за голяма сделка между двете сили от Студената война, която би компрометирала тежките санкции на Запада върху Путин заради неговата инвазия в Украйна, в замяна на сътрудничество му в Сирия, където Иран се е укрепил, след сериозни инвестиции в оцеляването на Асад. \r\nИнформация в „The New Yorker“ твърди, че Мохамед бин Зайев, принцът на Абу Даби, първоначално е представил идеята преди президентските избори в САЩ през 2016 година пред американски „събеседник“ като част от по-широките усилия на Емирствата да убедят Русия да се дистанцира от Иран. Израелската страна, според информациите, е представила подобна рамка директно пред американски представители, малко след инаугурацията на Тръмп. \r\nБолтън само подхрани подозренията, че този план е получил одобрение в „Западното крило“, след като отказа да коментира дали Тръмп може да признае руската анексия на Крим. \r\n„Президентът прави политиката, не аз“, заяви Болтън. \r\nПодобно споразумение би било изпълнено с усложнения. \r\nПреди срещата на Тръмп с Путин в Хелзинки, американският Конгрес отправи предупредителен изстрел като препотвърди широката двупартийна подкрепа за продължителното налагане на санкции върху Москва. Фактът, че двете партии в САЩ решиха да одобрят резолюция, предполага че Демократическите и Републиканските лидери чувстват, че Доналд Тръмп може и да е на ръба на това да предприеме действия. \r\n„Въпросите за Украйна и този въпрос за руска намеса в Сирия също ще са част от разговорите между двамата лидери“, заяви Майк Помпео, държавен секретар на САЩ. \r\n„Иран трябва да се изтегли от Сирия. Те нямат работа там. Няма причина да бъдат там. Има иранско влияние от много време там. Иранските сили и иранските войски трябва да напуснат страната“, добави Помпео. \r\n„Предполагам, но не знам със сигурност, за възможността орязана версия на споразумение да се появи от срещата между Тръмп и Путин, което да покрива югозападна Сирия“, заяви Мартин Индик, бивш специален пратеник на САЩ за близкоизточния мирен процес, пред The Jerusalem Post, отбелязвайки че сделка Крим за Сирия се обсъжда още от идването на администрацията на Тръмп. \r\n„Но Путин не е готов да се сблъска с Иран в Сирия, защото това ще преобърне усилията му за стабилизиране на управлението на Асад, а Тръмп не изглежда да полага основите с Европейските си съюзници за свалянето на санкциите върху Крим, въпреки че го спомена на няколко пъти в миналото. Той изглежда по-съсредоточен върху това да ги накара да плащат повече за собствената си отбрана срещу Русия“, допълни Индик. \r\n„Истината може да бъде, че въпреки доблестния опит, Бенямин Нетаняху не е успял да убеди нито Путин, нито Тръмп да одобрят целта му за изгонване на Иран и ще трябва да живеем, засега, със стабилно споразумение със Асад за Голанските възвуишения и продължителна кинетична борба с Иран в останалата част на Сирия“, поясни той. \r\n***  Съдебното решение на Гърция да освободи осемте бивши турски офицери, които напуснаха страната ден, след проваления опит за преврат през 2016 година, е „причина за притеснение за Турция“, въпреки че Анкара оценява „добронамерения“ гръцки премиер Алексис Ципрас, заяви говорителят на турския президент Ибрахим Калън в петък, пише турският вестник  Hurriyet . \r\n„Ципрас е добронамерен. Проведохме дълги и обширни срещи по въпроса с екстрадицията. Това бяха конструктивни срещи, но когато се вгледаме в случая, за съжаление виждаме че гръцката съдебна система се движи през последните две години в посока на освобождаване на осемте офицери“, заяви Калън по време на пресконференция след първата среща на президентския кабинет при новата президентска система в Турция. \r\n„Това е причина за притеснение за нас. Очакваме (Гърция) да предприеме стъпки, които да не оставят заговорниците доволни“, допълни той.", "date": "2018.07.15", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/07/15/2545662/harvatiya-padna-yunashki-na-finala-na-svetovnoto-parvenstvo-po-futbol-glavite-gore-parvi-komentari-v-harvatskite-medii.html", "text": "\"Хърватия падна юнашки на финала на Световното първенство по футбол, Франция е първа!\" пише водещото хърватско електронно издание  \"Index\"  в коментар на завършилата финална среща на първенството в Русия. \r\nИзданието констатира, че отбора на Хърватия е бил само на крачка от футболната вечност и определя срещата като \"невероятна\". \"Glas Istre\"  пише \"Храбра Хърватия! Имаме сребро!Луд финал - първи автогол, буря над Москва\" \"Vecernji List\"  съобщава \"Отборът, който ни накара да се гордеем. Хърватия е втора на световното по футбол. Франция е най-добра от всички\" \"Jutarnji List\"  озаглавява коментара си \"Svaka Cast! Glave gore! (Всяка чест! Главите горе!) и констатира, че хърватите са владеели топката повече и са стреляли повече към вратата на противника, който обаче е имал брилянтните Гризман, Мбапе и Погба.  \"Glas Slavonije\"   се присъединява в оценката за борбената игра на хърватите извеждайки в заглавие \"Храбра хърватия без коментар, но Франция е първа\". \r\nХърватската национална телевизия  \"HRT\"  съобщава, че Лука Модрич е избран за най-добър играч на първенството по футбол и цитира думите на Пленкович, след финала срещу Франция, че \"Хърватия е доказала че е най-добрият отбор на Мондиала\".  \r\nЕлектронното издание  \"24sata.hr\"  отбелязва \"Сребро със златно сияние\", като допълва че до второто място на отбора на Хърватия се е стигнало след \"юнашка борба\".", "date": "2018.07.15", "title": "\"Хърватия падна юнашки на финала на световното първенство по футбол. Главите горе!\" (Първи коментари в хърватските медии)"}
{"url": "http://www.focus-news.net/news/2018/07/15/2545660/24-vesti-makedoniya-protesten-marsh-na-vmro-dpmne-v-kavadartsi.html", "text": "„Не се целува писалката, а името Македония“, се обърна лидерът на опозиционната ВМРО-ДПМНЕ Християн Мицковски към премиера на Македония Зоран Заев от трибуната на протестния марш на опозицията, който се проведе в неделя в Кавадарци, предава македонският телевизионен канал  „24 Вести“ . \r\nПозовавайки се на празненствата по случай поканата от НАТО, проведени в събота вечерта, Мицковски обвини правителството за това, че празнува тази покана като победа. \r\n„Македония е хубаво име, което не се различава от другите. То увеличава страданията ни, но го носим с гордост. Но този, който пръв трябва да го защитава, му е тежко дори да го изговори“, заяви лидерът на ВМРО-ДПМНЕ, визирайки интервюто, което Зоран Заев даде за гръцките медии. \r\n„Нека не се заблуждават с празненства, като онова вчера, на което трябва да празнуваме това, че сме влезли в НАТО и ЕС, а всъщност сме много далеч от тях“, допълни той. \r\nДържавата не функционира, селското стопанство е в колапс, здравеопазването се е превърнало в министерство на смъртта, ежедневно се убиват хора и се бият деца, а за това никой не носи отговорност, смята Християн Мицковски, който поиска и оставката на министъра на вътрешните работи Оливер Спасовски. Лидерът на ВМРО-ДПМНЕ още веднъж поиска амнистия за тези, както ги нарече, патриоти от 27 април.  Йонислав Дочев", "date": "2018.07.15", "title": "„24 Вести“ (Македония): Протестен марш на ВМРО-ДПМНЕ в Кавадарци"}
{"url": "http://www.focus-news.net/news/2018/07/15/2545434/afp-dvama-dushi-sa-ubiti-pri-prodalzhavashtite-protesti-v-yuzhen-irak.html", "text": "Още двама демонстранти бяха убити в Южен Ирак, заявиха официални лица, цитирани от  AFP . \r\nПротестите срещу безработицата се разпространиха в събота от пристанищния град Басра към други части на страната, включително и столицата  Багдад. \r\nВластите се опитват да овладеят размириците, като обявиха полицейски час  в провинция Басра, докато премиерът Хайдер Абади обеща финансиране и инвестиции в южния регион. \r\nОбщо трима са загиналите от началото на протестите на 8 юли. Двама души са починали от огнестрелни рани в провинция Амара, като местните власти съобщават за „безразборна стрелба в района“. \r\nДесетки други са били ранени през изминалата седмица, включително и от силите за сигурност, според медицински източници. \r\nДемонстрациите са предизвикани от  безработицата, нарастващите разходи за живот и липсата на основни услуги. Протестите се разпространиха след като демонстрант бе убит от силите за сигурност на 8 юли в Басра.  Юлиян Марков", "date": "2018.07.15", "title": "AFP: Двама души са убити при продължаващите протести в южен Ирак"}
{"url": "http://www.focus-news.net/news/2018/07/15/2545438/nad-4000-grazhdani-posetiha-narodnoto-sabranie-v-denya-na-otvoreni-vrati-obzor.html", "text": "Над 4000 граждани посетиха Народното събрание в Деня на отворени врати. Най-малкият посетител беше на 6 месеца, а най-възрастният – на 86 години. Всички посетители имаха възможността да се снимат на председателската трибуна и да ударят парламентарния звънец, както и да усетят духа на законотворчеството. Поводът за събитието бе годишнината от приемането на Конституцията на Република България от Седмото Велико Народно събрание. В северното фоайе на Народното събрание бе открита експозиция, в която е изложен оригиналът на Новата Българска Конституция. Експозицията е допълнена от фотоизложба, запечатала моменти от приемането й. Знаковите моменти са заснети от фоторепортерът Велислав Николов.  \r\nПрез целия ден председателят на Народното събрание Цвета Караянчева посрещаше в пленарната зала гостите, сред които и много млади хора. Тя отговаряше на техните въпроси, свързани с работата на парламента и с проблеми, които ги вълнуват. Караянчева приветства ученици от столични училища и им сподели, че е много развълнувана от тяхното посещение. \"Надявам се и вие да се развълнувате, защото тази сграда има много история, но тя има и много бъдеще. Много млади хора посещават сградата на Народното събрание, черпят от извора, от историята\", каза Караянчева. По думите й те трябва да бъдат горди, че имаме такава история и подписана демократична Конституция, както и от факта, че живеем в една свободна и демократична България. Агенция \"Фокус\"  припомня: \r\nКонституцията на Република България е обнародвана в \"Държавен вестник\", брой 56 от 13 юли 1991 г. В преамбюлът на Конституцията се посочва:  \r\nНие, народните представители от Седмото Велико Народно събрание, в стремежа си да изразим волята на българския народ, като обявяваме верността си към общочовешките ценности: свобода, мир, хуманизъм, равенство, справедливост и търпимост;  \r\nкато издигаме във върховен принцип правата на личността, нейното достойнство и сигурност; \r\nкато съзнаваме неотменимия си дълг да пазим националното и държавното единство на България, прогласяваме своята решимост да създадем демократична, правова и социална държава, за което приемаме тази Конституция. \r\nДеница КИТАНОВА", "date": "2018.07.15", "title": "Над 4000 граждани посетиха Народното събрание в Деня на отворени врати (ОБЗОР)"}
{"url": "http://www.focus-news.net/news/2018/07/15/2545441/sofiya-v-yuzhniya-park-se-provede-5-kilometrovo-tichane-organizirano-ot-chez-elektro-balgariya-ad-pod-mototo-run-green-obzor.html", "text": "В Южния парк в столицата се проведе 5-километрово бягане, в което се включиха стотици деца и възрастни. Събитието е част от кампанията на „ЧЕЗ Електро България“ „Зареждаме ви с енергия“ и е първо от поредицата „Run Green”. Кампанията се провежда съвместно с 5kmRun. По думите на директора на отдел „Продукти и покупка на електро енергия\" към ЧЕЗ Зорница Йорданова целта на събитието е да приобщи възможно най-много клиенти на дружеството, граждани и гости на столицата към събитията, които ЧЕЗ организира и са свързани с грижата за околната среда и енергийната ефективност. Тя допълни, че целта е да се обърне внимание, че електронната фактура, която е безплатна услуга, предлагана от „ЧЕЗ Електро България“, е начин не само по-сигурно и по-бързо да получават сметките си, а и да се погрижат за природата като спестят хартия и електрическа енергия, които са необходими за производството и доставката на тези фактури. \r\nПо време на самото събитие граждани и участници в състезанието имаха възможност да заявят безплатните електронни услуги, които „ЧЕЗ Електро България“ предлага на своите клиенти – електронна фактура и смс-известяване. Над 370 000 са клиентите на дружеството, които получават фактурите си онлайн. Това е намалило използването на хартия с 8 880 000 листа годишно и е спасило изсичането на над 3 550 дървета. \r\nБроят на участниците в състезанието ще определи и броят на дърветата, които „ЧЕЗ Електро България“ ще закупи и засади през есента на територията на Западна България.  \r\nЦветелин ДИМИТРОВ", "date": "2018.07.15", "title": "София: В Южния парк се проведе 5-километрово тичане, организирано от „ЧЕЗ Електро България“ АД под мотото „Run Green“ (ОБЗОР)"}
{"url": "http://www.focus-news.net/news/2018/07/15/2545436/v-petnayset-grada-v-makedoniya-se-organiziraha-tarzhestva-po-sluchay-pokanata-na-stranata-za-nato.html", "text": "В петнайсет града в Македония се организираха тържества по случай поканата на страната за НАТО, съобщава македонският телевизионен канал  “Нова ТВ“ \r\n\"Концертите тази вечер са покана за обединение, с всички наши политически различия, около постигнатите стратегически цели на страната ни - членството в ЕС и НАТО. Имахме страхотни събития. постигнахме нашите общи стратегически цели, нашите общи мечти и надежди \"каза тази вечер премиера Заев на  тържествата по повод поканата за НАТО от Битоля. \r\nЗаев вярва, че това, което е направила Македония за една година, е успех за всички, независимо от политическата принадлежност. Той заяви на гражданите, че \"силите, които ни обединяват са дата за преговори с ЕС и поканата за членство в НАТО\" и че всеки сам ще реши и отправи послание към опозицията: \r\n\"Аз отново я призовавам и всеки ден ще се обръщам към опозицията: Да изберем македонското бъдеще! Нашето общо бъдеще. Нека престанем да сеем омраза. Да се издигнем над разделенията и различията, за бъдещето на нашето и следващите поколения.\" \r\nВ Скопие честването се проведе в градския парк, където присъстваха министрите на външните работи и на отбраната Никола Димитров и Радмила Шекеринска, американският посланик Джес Бейли. \"Тази вечер паркът е пълен! Когато знаем какво искаме, можем да преместим планини! И е честно да бъдеш щастлив! \"написа Шекеринска в профила си в социалната мрежа „Фейсбук“. \r\nВ парка е имало и малка група, която е протестирала против членството на Македония в НАТO, написа македонското издание  “МКД“ . \r\nОсвен в Битоля и Скопие, тържествата се организират в 14 града. Правителството съобщи, че ще обяви в понеделник колко ще струват вечерните тържества, които включват над 40 участници. \"Плюс Инфо (Македония) :Във Велес вицепремиерът Кочо Ангушев каза пред гражданите: \r\n\"Тези стъпки, направени от правителството, са изключително важни за цялата страна и се радвам, че днес виждам хората, които  прегърнаха масово идеята и има защо да празнуваме. Не само защото влизането в НАТО ще осигури по-голяма сигурност за държавата и гражданите, но и ще осигури по-големи перспективи. НАТО означава не само сигурност, то означава стабилност и инвеститори, икономика и по-добър живот. Опитът от съседните страни, които са станали членове на НАТО и ЕС, показва, че това оказва голямо влияние върху икономическия живот на страната\". \r\nВ Гостивар на тържеството говори министърът на културата Асаф Адеми. \r\n\"Това е исторически момент за Македония и сме тук, за да го отпразнуваме заедно с всички граждани. Членството в НАТО и ЕС носи предимства и отваря нови хоризонти за напредък във всички области\", каза Адеми.  Юлиян Марков", "date": "2018.07.15", "title": "В петнайсет града в Македония се организираха тържества по случай поканата на страната за НАТО"}
{"url": "http://www.focus-news.net/news/2018/07/15/2545433/afphamasobyavyavat-che-e-postignato-primirie-sled-nay-intenzivnite-izraelski-udari-po-tseli-na-grupirovkata-sled-2014-godina.html", "text": "„Хамас“обявяват, че е постигнато примирие след най-интензивните израелски удари по цели на групировката след конфликта през  2014 година, предава  AFP \r\nГоворителят на „Хамас“ Фавзи Бархум заяви, че в събота групировката, която контролира Ивицата Газа се е върнала към „Египетското предложение за спиране на огъня и прекратяване на ескалацията“. \r\nПредставител на Израелската армия е отказал да коментира , но е заявил, че техните действия ще зависят от актуалната обстановка в района. \r\nДнес при израелските удари срещу цели на „Хамас“ в Ивицата Газа са убити двама палестински тийнейджъри и са ранени 25 души по данни на здравните власти в палестинската територия.  Юлиян Марков", "date": "2018.07.15", "title": "AFP:„Хамас“обявяват, че е постигнато примирие след най-интензивните израелски удари по цели на групировката след 2014 година"}
{"url": "http://www.focus-news.net/news/2018/07/15/2545443/mail-on-sunday-trite-lava-priklyuchiha-kampaniyata-v-rusiya-s-razocharovashta-zaguba.html", "text": "„Трите лъва“ приключиха кампанията на Световното първенство по футбол  в Русия с разочароваща загуба, пише британският таблоид   Mail on Sunday . \r\nХари Кейн се оказа победител, но Англия загуби. Това е най-значимият резултат от Световното първенство. \r\n\"Това е невероятно труден мач за двата отбора\", каза треньорът Гарет Саутгейт. \"Когато си толкова близо до най-голямата възможна награда, а после всички искат да се приберат вкъщи след загубения полуфинал. Те са отсъствали в продължение на седем седмици“. \r\n\"Играхме с един от най-добрите отбори в света с някои изключителни индивидуални таланти. Имахме само два дни да се подготвим. Но през втората половина играчите бяха безмилостни, изиграха добър футбол и имаше невероятни индивидуални изпълнения\". \r\n\"Джон Стоунс беше абсолютно изключителен и Джордан Пикфорд изигра  прекрасен турнир. Ние завършихме в първата четворка, но все още не сме топ-четири отбор\", каза Саутгейт  Юлиян Марков", "date": "2018.07.15", "title": "Mail on Sunday: „Трите лъва“ приключиха кампанията в Русия с разочароваща загуба"}
{"url": "http://www.focus-news.net/news/2018/07/15/2545445/sport-dimitar-berbatov-vse-oshte-ne-e-slozhil-kray-na-karierata-si.html", "text": "Футбол: Димитър Бербатов все още не е сложил край на кариерата си. Той признава, че ако получи подходяща оферта от клуб в чужбина е готов да играе, въпреки, че е на 37 години. Голмайсторът отхвърли обаче възможността да играе в български отбор и заяви, че само тренира с отбора на Берое.  \r\nФутболистът съобщи, че скоро ще излезе книга за живота  му, но още не е избрал издател . \r\nНа Световното първенство е подкрепял отбора на Англия и няма фаворит за спечелване на титлата.", "date": "2018.07.15", "title": "Спорт: Димитър Бербатов все още не е сложил край на кариерата си"}
{"url": "http://www.focus-news.net/news/2018/07/15/2545663/tass-donald-tramp-pristigna-v-helzinki.html", "text": "Президентът на САЩ Доналд Тръмп в неделя пристигна в столицата на Финландия, Хелзинки, където на 16 юли ще проведе първата си пълноформатна среща на върха с президента на Русия Владимир Путин, предаде кореспондент на  ТАСС  от летището в Хелзинки, където се е приземил самолета на американския държавен глава. \r\nВъв Финландия Тръмп пристигна със съпругата си Мелания. Те идват от Великобритания, където бяха на работна визита. \r\nПри пристигането си в Хелзинки американският президент се е отправил към хотел „Хилтън“, разположен на брега на Финския залив. Както съобщава кореспондентът на ТАСС, кортежът на Доналд Тръмп се състои от десетки автомобили на тайните служби и полицията. \r\nСрещата на върха между Русия и САЩ започва в понеделник в 13:00 часа местно време в президентския дворец, намиращ се в центъра на столицата. След срещата на лидерите на двете страни е планирана съвместна пресконференция.  Йонислав Дочев", "date": "2018.07.15", "title": "ТАСС: Доналд Тръмп пристигна в Хелзинки"}
{"url": "http://www.focus-news.net/news/2018/07/15/2545444/zadarzhan-e-59-godishniyat-zatvornik-koyto-izbyaga-ot-bolnitsa-v-plovdiv-obzor.html", "text": "Служители на Второ и на Трето районно управление на полицията в Пловдив установиха и задържаха 59-годишния затворник Младен Младенов, който избяга от Университетската болница „Св. Георги“ в града на 11 юли.  Затворникът  е забелязан в събота около 09.00 часа в района на Гребната база. Непосредствено след това е задържан и отведен в сградата на Второ районно полицейско управление, където са му снети обяснения. Извършен му е медицински преглед относно установяване моментното му здравословно състояние и е предаден на Затвора в Пловдив. „В деня на бягството си 59-годишният затворник е разбрал, че страда от тежко заболяване и това е най-вероятната причина за решението му. Младенов се е подвизавал на места около и най-вече в Гребната база, като е пренощувал по пейки там“, коментира на брифинг пред журналисти старши комисар Атанас Илков, директор на Областната дирекция на МВР в Пловдив. Той посочи, че администрацията на Затвора в Пловдив ще реши дали 59-годишният Младен Младенов да бъде върнат в болницата, където да продължи неговото лечение. \r\nСъс заповед на директора на Затвора в Пловдив, първоначалният „общ“ режим, при който избягалия от болница 59-годишен затворник Младен Младенов излежаваше присъдата си, ще бъде изменен в „строг“ такъв, каза по време на нарочния брифинг заместник-районният прокурор на Пловдив Румяна Зайкова-Калеева. Тя обясни, че дори и да се наложи Младенов да бъде отново хоспитализиран с оглед на здравословното му състояние, той вече ще бъде под постоянна охрана и няма да има възможност да се отклони.  „Законът предвижда до 3 години лишаване от свобода за извършеното бягство“, посочи заместник-районният прокурор. \r\nНа 11 юли, след 08.40 часа, 59-годишният затворник напусна Университетската болница „Св. Георги“ в Пловдив, в която бе настанен за лечение на 9 юли. Младен Младенов е изтърпявал наказание от една година и шест месеца „лишаване от свобода“ за кражба при първоначален „общ“ режим в Затворническо общежитие от открит тип към Затвор-Пловдив, поради което и не е бил под постоянна охрана в болницата. Наказанието му е било наложено от Районен съд-Смолян през 2017 година. Под ръководството на Районна прокуратура-Пловдив се проведоха редица процесуално-следствени действия и оперативни мероприятия за издирването на 59-годишния мъж.", "date": "2018.07.15", "title": "Задържан е 59-годишният затворник, който избяга от болница в Пловдив (ОБЗОР)"}
{"url": "http://www.focus-news.net/news/2018/07/15/2545440/the-independent-golyam-diplomaticheski-progres-e-malko-veroyaten-v-helzinki-zaradi-dalbokite-politicheski-razlichiya.html", "text": "Голям дипломатически прогрес е малко вероятен в Хелзинки заради дълбоките политически различия, пише британският ежедневник  The Independent . \r\nОбявени като \"дипломатическото събитие на лятото\", малцина очакват дипломация в истинския смисъл на думата. \r\nИзборът на финландската столица за първата значителна среща между президентите не е случайно. Според руски източници Виена е първоначалният избор, но официалните представители на Белия дом са настояли за промяна. \r\nПредставени са редица обяснения. Може би заради сигурността. Може би защото австрийското популистко правителство се отклонява  от западната политика спрямо Русия. Може би заради известните асоциации с предишни срещи, когато са постигани значими резултати. \r\nТози път има малко надежда за подобен пробив. Срещата на върха в понеделник ще се проведе на фона на пълно недоверие, като двустранните отношения между САЩ и Русия се разпаднаха на няколко важни фронта. Санкциите, дипломатическите експулсирания, затварянето на дипломатически имоти, различаващите се позиции в редица международни конфликти стоят на пътя на голям дипломатически пробив. \r\nСпоред коментатора Павел Палажченко, който като преводач на  Михаил Горбачов по време на срещата на върха през 1990 г., успехът на предишните срещи между двете свръхсили се е основавал на вече съществуващото доверие. \r\nПреди срещата на върха Кремъл предложи \"новата надпревара във въоръжаването\" да бъде отправна точка за обсъждане. Но не е ясно дали Тръмп има апетит за сложните въпроси на контрола върху оръжията. Също така е добре известно, че новият съветник по националната сигурност Джон Болтън не е фен на договорите за контрол на въоръженията. \r\nМеждувременно проблемите, които най-много тревожат Русия  попадат извън територията на президентската власт на Тръмп. \r\nСанкциите до голяма степен се контролират от Конгреса, а американски закон ги свързва с анексирането на Крим. Също така има много малко свободно място за маневриране на тема Украйна. Неотдавнашните коментари на Тръмп, които сочат, че Крим е на масата за преговори, може да са притеснили Киев, но има малка вероятност Тръмп да признае Крим за  руски. Това отново ще бъде срещу закона на САЩ. \r\nИма повече надежда за споразумение в Близкия изток. На 1 юли след срещата си в Москва Джон Болтън заяви, че темата за иранските войски в Сирия ще бъде обсъдена на срещата на високо равнище. Няколко дни по-късно вестник \"Коммерсантъ\" написа статия , в който се казва, че Москва ще се ангажира да помогне за изтеглянето на иранските войски от границата с Израел в замяна на оттеглянето на САЩ от региона.  Юлиян Марков", "date": "2018.07.15", "title": "The Independent: Голям дипломатически прогрес е малко вероятен в Хелзинки заради дълбоките политически различия"}
{"url": "http://www.focus-news.net/news/2018/07/15/2545446/sport-v-moskva-shte-se-igrae-finalat-na-svetovnoto-parvenstvo-po-futbol.html", "text": "Футбол: На стадион \"Лужники\" в Москва ще се играе финалът на Световното първенство по футбол между отборите на Франция и Хърватия. Мачът ще започне в 18 часа. Съдия ще бъде аржентинецът Нестор Питана, който ръководи и мача на откриването. Франция е била световен шампион по футбол през 1998 година, като домакин, а Хърватия е завършила трета на същото първенство.", "date": "2018.07.15", "title": "Спорт: В Москва ще се играе финалът на Световното първенство по футбол"}
{"url": "http://www.focus-news.net/news/2018/07/15/2545448/pregled-na-osnovnite-temi-v-britanskiya-pechat-agentsiya-fokus.html", "text": "Десет хиляди души протестираха в центъра на Единбург, преминавайки пред консулството на САЩ в шотландската столица. Те изразиха недоволството от присъствието на американския президент в Шотландия  и от неговото поведение и политика. Протести се проведоха в още 5 шотландски града, включително и в близост до голф-клуба в Търнбъри, където се намира Доналд Тръмп. Голф-игрището е негова собственост, която той е закупил през 2014 година. \r\nТръмп се очаква да прекара остатъка от уикенда в курорта  след предизвикалото много спорове първо посещение в Обединеното кралство след встъпването си в длъжност, белязано от собствените му противоречиви изявления, както и безпрецедентни протести. \r\nМинистърът за Шотландия в правителството на Тереза Мей, Дейвид Мъндел, за кратко приветства Тръмп, когато той и неговата съпруга Мелания слязоха от президентския самолет на летище Престуик близо до Глазгоу в петък вечер. Не присъстваха членове на шотландското правителство. \r\nДоналд Тръмп не е пожелал среща с първия министър на Шотландия  Никола Стърджън, изявен критик на политиката му, която според бивш негов служител президентът на САЩ \"напълно мрази\". Вместо това, Стърджън прекара събота в Глазгоу, участвайки в геей-парада, който се проведе в града. \r\nВ неделя Доналд Тръмп заминава за финландската столица Хелзинки, където в понеделник ще се срещне с руския президент Владимир Путин. \r\n*** Голям дипломатически прогрес е малко вероятен в Хелзинки заради дълбоките политически различия, пише британският ежедневник  The Independent . \r\nОбявени като \"дипломатическото събитие на лятото\", малцина очакват дипломация в истинския смисъл на думата. \r\nИзборът на финландската столица за първата значителна среща между президентите не е случайно. Според руски източници Виена е първоначалният избор, но официалните представители на Белия дом са настояли за промяна. \r\nПредставени са редица обяснения. Може би заради сигурността. Може би защото австрийското популистко правителство се отклонява  от западната политика спрямо Русия. Може би заради известните асоциации с предишни срещи, когато са постигани значими резултати. \r\nТози път има малко надежда за подобен пробив. Срещата на върха в понеделник ще се проведе на фона на пълно недоверие, като двустранните отношения между САЩ и Русия се разпаднаха на няколко важни фронта. Санкциите, дипломатическите експулсирания, затварянето на дипломатически имоти, различаващите се позиции в редица международни конфликти стоят на пътя на голям дипломатически пробив. \r\nСпоред коментатора Павел Палажченко, който като преводач на  Михаил Горбачов по време на срещата на върха през 1990 г., успехът на предишните срещи между двете свръхсили се е основавал на вече съществуващото доверие. \r\nПреди срещата на върха Кремъл предложи \"новата надпревара във въоръжаването\" да бъде отправна точка за обсъждане. Но не е ясно дали Тръмп има апетит за сложните въпроси на контрола върху оръжията. Също така е добре известно, че новият съветник по националната сигурност Джон Болтън не е фен на договорите за контрол на въоръженията. \r\nМеждувременно проблемите, които най-много тревожат Русия  попадат извън територията на президентската власт на Тръмп. \r\nСанкциите до голяма степен се контролират от Конгреса, а американски закон ги свързва с анексирането на Крим. Също така има много малко свободно място за маневриране на тема Украйна. Неотдавнашните коментари на Тръмп, които сочат, че Крим е на масата за преговори, може да са притеснили Киев, но има малка вероятност Тръмп да признае Крим за  руски. Това отново ще бъде срещу закона на САЩ. \r\nИма повече надежда за споразумение в Близкия изток. На 1 юли след срещата си в Москва Джон Болтън заяви, че темата за иранските войски в Сирия ще бъде обсъдена на срещата на високо равнище. Няколко дни по-късно вестник \"Коммерсантъ\" написа статия , в който се казва, че Москва ще се ангажира да помогне за изтеглянето на иранските войски от границата с Израел в замяна на оттеглянето на САЩ от региона. \r\n*** Франция ще „открадне“ работни местя заради планът на Тереза Мей за Брекзит, пише британският вестник  Sunday Express . \r\nЕкипът на френския президент за първи път хареса Брекзит – след обявяването на предизвикалата много противоречия „Бяла книга“ от кабинета на Тереза Мей за споразумение при напускането на Европейския съюз, защото според изданието то ще отвори вратите на Франция да привлече работни места. \r\nФренският финансов министър Бруно Льо Мер заяви, че е \"уверен, че ще имаме повече съобщения за преместване (на финансови институции) през следващите месеци\" в коментарите, които следват месеци на почти пълно мълчание за сектора на финансовите услуги в Лондон, който приключи с обявяването на Бялата книга на премиера. \r\nДокументът разкрива, че правителството се отказва от идеята за двустранна сделка въз основа на \"взаимно признаване\" и вместо това ще планира за британските банки, застрахователните брокери и мениджърите на активи да имат  достъп до единния европейски пазар чрез правила за \"еквивалентност\". \r\nПодходът се основава на това, че Обединеното кралство запазва правилата си в съответствие със законодателството на ЕС.  \r\nМоделът за еквивалентност е този, който дава достъп на страните като Мексико, Канада, Япония и САЩ до единния европейски пазар, спазвайки правила, подобни на тези на блока, съобщава The Times. \r\nНо критиците твърдят, че Тереза Мей е била в състояние да постигне много по-добра сделка поради близките връзки на Великобритания с други държави-членки на ЕС. \r\nСам Уд, главен изпълнителен директор на Органа за регулиране на застрахователния капитал, заяви, че сделката за еквивалентност може да струва на Великобритания 5 000-10 000 работни места още на първия ден. \r\nНякои банки вече са твърдо зад еквивалентността, но вярват, че тя трябва да бъде затвърдена или разширена  след разговори с главния преговарящ на ЕС Майкъл Барние, като остават семантични различия между взаимното признаване и еквивалентността . \r\n*** „Трите лъва“ приключиха кампанията на Световното първенство по футбол  в Русия с разочароваща загуба, пише британският таблоид   Mail on Sunday . \r\nХари Кейн се оказа победител, но Англия загуби. Това е най-значимият резултат от Световното първенство. \r\n\"Това е невероятно труден мач за двата отбора\", каза треньорът Гарет Саутгейт. \"Когато си толкова близо до най-голямата възможна награда, а после всички искат да се приберат вкъщи след загубения полуфинал. Те са отсъствали в продължение на седем седмици“. \r\n\"Играхме с един от най-добрите отбори в света с някои изключителни индивидуални таланти. Имахме само два дни да се подготвим. Но през втората половина играчите бяха безмилостни, изиграха добър футбол и имаше невероятни индивидуални изпълнения\". \r\n\"Джон Стоунс беше абсолютно изключителен и Джордан Пикфорд изигра  прекрасен турнир. Ние завършихме в първата четворка, но все още не сме топ-четири отбор\", каза Саутгейт", "date": "2018.07.15", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/07/15/2545447/tass-germanskiyat-vanshen-ministar-hayko-maas-se-nadyava-v-helzinki-da-se-obsadi-yadrenoto-razorazhavane.html", "text": "Германският външен министър Хайко Маас се надява в Хелзинки да се даде старт на ядреното разоръжаване, пише германският вестник   Bild am Sonntag , цитиран от  TACC . \r\n\"Винаги сме казвали, че се нуждаем от диалог с Русия,\" каза Маас. \"В това отношение е добре, когато Вашингтон и Москва разговарят помежду си.Би било напредък, ако тази среща, наред с други неща, даде тласък на ядреното разоръжаване\", каза министърът на външните работи на Германия. \r\nВ същото време Маас изрази надежда, че Тръмп няма да сключи едностранни споразумения с Путин в ущърб на западните партньори. \"Този, който изненадва партньорите си, рискува в края на краищата да бъде губещ.\" Едностранните сделки в ущърб на собствените партньори в крайна сметка ще навредят на Съединените щати\", обобщи министърът.  Юлиян Марков", "date": "2018.07.15", "title": "ТАСС: Германският външен министър Хайко Маас се надява в Хелзинки да се обсъди  ядреното разоръжаване"}
{"url": "http://www.focus-news.net/news/2018/07/15/2545442/", "text": "Франция ще „открадне“ работни местя заради планът на Тереза Мей за Брекзит, пише британският вестник  Sunday Express . \r\nЕкипът на френския президент за първи път хареса Брекзит – след обявяването на предизвикалата много противоречия „Бяла книга“ от кабинета на Тереза Мей за споразумение при напускането на Европейския съюз, защото според изданието то ще отвори вратите на Франция да привлече работни места. \r\nФренският финансов министър Бруно Льо Мер заяви, че е \"уверен, че ще имаме повече съобщения за преместване (на финансови институции) през следващите месеци\" в коментарите, които следват месеци на почти пълно мълчание за сектора на финансовите услуги в Лондон, който приключи с обявяването на Бялата книга на премиера. \r\nДокументът разкрива, че правителството се отказва от идеята за двустранна сделка въз основа на \"взаимно признаване\" и вместо това ще планира за британските банки, застрахователните брокери и мениджърите на активи да имат  достъп до единния европейски пазар чрез правила за \"еквивалентност\". \r\nПодходът се основава на това, че Обединеното кралство запазва правилата си в съответствие със законодателството на ЕС.  \r\nМоделът за еквивалентност е този, който дава достъп на страните като Мексико, Канада, Япония и САЩ до единния европейски пазар, спазвайки правила, подобни на тези на блока, съобщава The Times. \r\nНо критиците твърдят, че Тереза Мей е била в състояние да постигне много по-добра сделка поради близките връзки на Великобритания с други държави-членки на ЕС. \r\nСам Уд, главен изпълнителен директор на Органа за регулиране на застрахователния капитал, заяви, че сделката за еквивалентност може да струва на Великобритания 5 000-10 000 работни места още на първия ден. \r\nНякои банки вече са твърдо зад еквивалентността, но вярват, че тя трябва да бъде затвърдена или разширена  след разговори с главния преговарящ на ЕС Майкъл Барние, като остават семантични различия между взаимното признаване и еквивалентността .  Юлиян Марков", "date": "2018.07.15", "title": "Sunday Express: Франция ще „открадне“ работни местя заради планът на Тереза Мей за Брекзит"}
{"url": "http://www.focus-news.net/news/2018/07/15/2545450/evtaniziraneto-na-ovtse-i-kozi-v-yambolsko-shte-prodalzhi-obzor.html", "text": "Евтанизирането на овце и кози в Ямболско ще продължи, заради случаи на чума в района. Това стана ясно след среща на земеделския министър Румен Порожанов с местни животнодвъди по разпореждане на министър-председателя Бойко Борисов. Пред животновъдите министърът е заявил, че се търсят варианти обезщетенията за умъртвените животни да са адекванти на загубите. Той е обещал на животновъдите от община Болярово, че ще могат да имат избор дали да получат парични обезщетения за избитите животни или да им бъдат докарани овце и кози, за да могат да възстановят стадата си. Хората обаче настояват единствено за по-висок размер на обезщетенията, тъй като според тях е възможно да им бъдат докарани нискокачествени животни. Министър Румен Порожанов  увери, че се прави всичко възможно за максимално обезщетение на ощетените животновъди. „Знам, че е много трудно. Не си мислете, че на мен ми е лесно. Не си мислете, че това, което се прави някой го иска“, коментира той. По думите му, ако не се предпримеат бързи мерки има опасност заболяването да се разспространи в други общини и области, и на България да бъдат наложени ограничения за изност на продукти от овце и кози – мляко, сирене, месо. Въпреки, че разчетите по пазарни цени показват обезщетения от средно 225 лева за животни под селекционен контрол и 140-150 лева за останалите, министърът се ангажира компенсациите да бъдат завишени до минимум 190 -200 лева на евтаназирана коза или овца. Готовност за изплащане на средствата имаше още от понеделник, като ще бъде направено бързо преизчисление на компенсациите за завишаването им. Регистрираните земеделски стопани ще получат парите по банков път, а за останалите ще бъде направена организация да вземат средствата си на място в кметствата в селата. \r\nВ официалния си профил в социалната мрежа \"Фейсбук\" по-рано  премиерът Бойко Борисов  уточни, че е разпоредил на земеделския министър да се срещне с всички засегнати стопани и фермери и лично да следи за изпълнението на мерките срещу разпространението на болестта, както и да ги информира за реда и условията за получаване на обезщетения. В коментар под публикацията си, премиерът е написал: \"Чумата по овцете не разболява хората, но много бързо се разпространява сред дребните преживни животни. Ветеринарните мерки включват евтаназия на всички овце и кози в огнищата, ако не се предприеме има опасност да се разпростре и в други области и да се забрани на България да изнася овчи продукти- сирене, мляко, месо\". Лидерът на БСП Корнелия Нинова  също коментира темата, като изтъкна, че посещението на министър Порожанов в Странджа е закъсняло. Тя настоя той да даде отговори пред Народното събрание за създалата се ситуация, както и за пълно разследване на източника на заразата. \"Животните вече са избити, поминъкът на хората е отнет. Даваме си сметка, че когато тръгне опасна зараза, мерки трябва да се вземат. Но въпросите днес са повече от отговорите\", пише още Нинова. \"Ще се срещнем със засегнатите стопани, с кметове, с европейските експерти, които пристигат в България, за да установим истината, да помогнем на хората от региона и да се потърси отговорност на виновните лица\", допълва тя.  \r\nПо-рано през деня евтаназирането в село Шарково беше спряно, тъй като протестиращи и представители на неправителствени организации и политически движения не допуснаха ветеринарите в стопанските постройки. \r\nЗа момент се стигна до напрежение между протестиращите и полицията. Ветеринарите изчакват ситуацията да се успокои, за да възстановят работата си. В селото са унищожени около 1200 животни като предстои умъртвяването на още около 300. През следващите дни ще бъде извършена пълна дезинфекция на помещенията, в които са били животните. Строги мерки се спазват при влизане и излизане в селото. В сила е и забраната за търговия с мляко и месо от общините Елхово и Болярово като мярка за неразпространението на болестта чума по дребните преживни животни.", "date": "2018.07.15", "title": "Евтанизирането на овце и кози в Ямболско ще продължи (ОБЗОР)"}
{"url": "http://www.focus-news.net/news/2018/07/15/2545435/tass-poveche-ot-100-raketi-i-snaryadi-sa-izstrelyani-sreshtu-izrael-ot-ivitsata-gaza-za-po-malko-ot-denonoshtie.html", "text": "Повече от 100 ракети и снаряди са изстреляни срещу Израел от Ивицата Газа за последните 18 часа, съобщава генерал Цвик Хаймович, началник на израелската противовъздушна отбрана (ПВО), цитиран от  TACC . \r\n„ За 18 часа повече от 100 ракети и снаряди са изстреляни от „Хамас“ и други терористични групировки от Ивицата Газа по Израел“, заяви генералът.  \r\n„ПВО на Израел е прихванала 20 снаряда. Това е най-голямото стълкновение в Ивицата Газа от 2014 година насам. Армията на Израел продължава да нанася удари по многочислени военни цели, включително лагери  и щабове на „Хамас“ в Ивицата Газа“, продължи генералът. \r\nПо-рано в събота трима израелци от град Сдерот, в близост до Ивицата Газа, са получили наранявания от шрапнели.  Юлиян Марков", "date": "2018.07.15", "title": "ТАСС: Повече от 100 ракети и снаряди са изстреляни срещу Израел от Ивицата Газa за по-малко от денонощие"}
{"url": "http://www.focus-news.net/news/2018/07/15/2545437/aa-ruskiyat-prezident-i-turskiyat-mu-kolega-sa-obsadili-obshtite-energiyni-proekti-v-telefonen-razgovor.html", "text": "Руският президент Владимир Путин и турският му колега Реджеп Тайип Ердоганса обсъдили общите енергийни проекти в телефонен разговор, предава  Anadolu Agency . \r\nТе са обсъдили газопроводът „Турки поток“ и атомната електроцентрала Аккую, намираща се в южната турска провинция Мерсин. \r\nПървата тръба на „Турки поток“, която ще доставя около 15милиарда кубически метра природен газ от Русия до Турция, бе завършена през април. Втората тръба със същия капацитет ще доставя  газ за Европа през Турция. \r\nЯдрената електроцентрала Аккую ще има четири реактора, всеки с капацитет 1200 мегавата и ще бъде построена от руската държавна агенция за ядрена енергия \"Росатом\". \r\nПутин и Ердоган са изразили своето задоволство от енергийното сътрудничество между двете страни, заявиха източници, под условие за анонимност поради ограничения в разговорите с медиите. \r\nДвамата президенти също така обсъдиха двустранните отношения и регионалните въпроси и споделиха мнението си за последните събития в Сирия. \r\nТе са се договорили да се срещнат по време на срещата на страните от БРИКС в южноафриканския град Йоханесбург в края на юли тази година.  Юлиян Марков", "date": "2018.07.15", "title": "АА: Руският президент и турският му колега са обсъдили общите енергийни проекти в телефонен разговор"}
{"url": "http://www.focus-news.net/news/2018/07/15/2545453/pregled-na-mezhdunarodnite-novini-do-6-chasa-agentsiya-fokus.html", "text": "Опит за подкуп на десни организации и църковни служители в Гърция, за да протестират срещу споразумението за името е една от причините, заради които официална Атина експулсира руски дипломати, според авторитетно световно издание, съобщава македонския телевизионен канал  “Алсат-М\" . \r\nСпоред това, което предават гръцките медии, източник на информацията е неназован високопоставен гръцки дипломат и събитието, за което става дума, се е случило в град Александруполис. \r\nВ текста се казва, че руските дипломати насърчавали руски бизнесмени в града да плащат на местни членове на църквата, културни организации и десни групи с цел да увеличат съпротивата срещу договора за името. Случаят е излязъл  наяве, когато един гръцки войник е съобщил на своя началник. \r\nРешението на Атина да експулсира руски дипломати се коментира днес в гръцките медии като особено чувствително събитие. В журналистическите текстове се напомня, че Атина не е гонила дипломати от Русия и останалите страни от Източния блок, дори по времето на Студената война, а Атина обикновено е поддържала добри отношения с Кремъл. \r\nДокато гръцкото правителство само общо съобщи, че причината за експулсиране е опита за намеса във връзка с Договора с Македония. Русия  твърди, че Гърция няма конкретни основания и че Атина работи под диктата на Вашингтон, а именно министърът на отбраната на САЩ Джеймс Матис, от Загреб беше заявил, че руснаците се опитват да дестабилизират тази част на Европа. \r\n*** Иранският здравен министър Хасан Хашеми предупредава в събота, че санкциите на САЩ  ще възпрепятстват страната му да закупува медикаменти и медицински консумативи и изделия, предава   Anadolu Agency . \r\nХашеми се е изказал на среща с ректори на медицински университети в столицата Техеран. Той  предупреждава, че Иран трябва да бъде подготвен срещу санкцията на САЩ, които ще бъдат въведени през ноември. \r\n\"Това, че САЩ се грижи за иранците, а лекарствата не са в списъка на санкциите, е лъжа, защото финансовите санкции ще навредят на всеки обикновен гражданин или новородено бебе\", казва той. \r\n\"Когато банковите транзакции са обект на санкции, фискалните източници са блокирани и затова хората са пряко засегнати, а в този период трябва да работим денонощно и да разбираме факта, че условията ще са много различни от миналото\", казва той. \r\n\"Трябва да сме наясно, че се приближава буря и трябва да сме подготвени\", добавя Хашеми. \r\n*** Съдбата на референдума е в ръцете на ВМРО-ДПМНЕ, съобщава македонският телевизионен канал  \"TB 21\" . \r\nСъдбата на референдума е в ръцете на опозицията ВМРО-ДПМНЕ. Ако партията на Християн Мицковски призове за бойкот, съществува опасност да не бъде изпълнено изискването половината от потенциалните избиратели да отидат на референдум. \r\nДанните от август 2017 г. показват, че в Македония има над 1 милион и 800 хиляди избиратели, а за да мине референдумът, е необходимо половината от избирателите, т.е. 900 хиляди да излязат да гласуват, а от тях 50 на сто, т.е. 450 хиляди граждани, плюс един гласоподавател трябва да гласува \"да\" за Договора с Гърция. \r\nСпоред изчисленията на анализатора Робърт Несими за положителен референдум необходимите гласове могат да се съберат, но референдумът е възможно да се провали, ако ВМРО-ДПМНЕ реши да го бойкотира. \r\n\"Ако гледаме  последните избори - местни и парламентарни, албанските избиратели на всички политически партии, които със сигурност ще гласуват\" за \"споразумението с Гърция, са около 250 хил. души. СДСМ, без албанци, разполага с около 400 хиляди гласа, което означава, че се събират общо 650 000 гласа. Така с избирателната активност на албанците и с избирателната активност на СДСМ, почти е сигурно, че това изискване ще бъде изпълнено и мнозинството ще гласува \"за\" Споразумението с Гърция \", казва Несими. \r\nОбаче другото изискване не трябва да се забравя. За да бъде валиден референдумът, 50% от потенциалните избиратели трябва да гласуват. Поради това, според Несими референдумът зависи от ВМРО-ДПМНЕ, от това дали партията ще поиска от нейните привърженици да гласуват \"против\" или да бойкотират референдума. \r\n\"Ако ВМРО-ДПМНЕ реши да бойкотира референдума, той няма да бъде успешен. Достатъчно е партията (ВМРО-ДПМНЕ) да гласува на референдума, а след това нека гласува както иска, но нека помогне да се достигне цифрата от 900 хиляди избиратели, за да се преодолее прагът от 50 на сто от гласовете. След това другата част от гласоподавателите - албанците и СДСМ ще гласуват \"за\" референдума \", каза Несими. \r\n*** „Нанесохме „най-тежкия“ удар срещу „Хамас“ от конфликта през 2014 година“, заяви израелският премиер Бенямин Нетаняху, цитиран от  AFP . \r\nТой заяви в събота, че Израел е причинил \"най-тежкия удар\" на „Хамас“ след конфликта през 2014година с вълна от въздушни удари в Ивицата Газа и заплаши, че ще ги засили, ако е необходимо. \r\n\"В консултация с министъра на отбраната, началника на генералния щаб  и с висшето командване по сигурността на държавата Израел решихме да предприемем строги действия срещу терористичните действия  на\" Хамас \", заяви Нетаняху във видеозапис. \r\n\"(Военните) поразиха \"Хамас\" с най-тежкия удар от операция\" Защитно острие\" и ние ще увеличим силата на нашите атаки, ако е необходимо\", добави той, цитирайки операцията на Израел през 2014 година в ивицата Газа. \r\n*** Франция и Малта ще приемат по 50 мигранти от два кораба на Европейската гранична служба е съобщил италианският премиер Джузепе Конте, цитиран от  AFP . \r\n„Франция и Малта ще приемат по 50 мигранти, а скоро и други европейски страни ще ги последват“, е написал италианският премиер на страницата си в социалната мрежа „Фейсбук“. \r\nТози случай предизвика поредната размяна на остри реплики между италианския вицепремиер и вътрешен министър Матео Салвини и малтийското ръководство за отговорността за спасяването на бедстващи в Средиземно море мигранти. \r\nСалвини отказа да допусне корабите да акостират в италиански пристанища, ако други страни в ЕС не обещаят да приемат солидарно спасените мигранти. \r\n*** Президентът на САЩ Доналд Тръмп каза в петък, че \"твърдо\" ще попита руския си колега Владимир Путин за намесата на страната му в президентските избори в САЩ през 2016 г., довели до американско федерално разследване, съобщава радио  The Voice of America . \r\nРадиото припомня,ч е от самото начало на разследването на руската намеса в американските избори Доналд Тръмп го определя като „лов на вещици“. \r\n\"Мисля, че наистина това наранява страната ни\", каза Тръмп на пресконференция във Великобритания, след среща с министър-председателя Тереза Мей. \"Това наистина вреди на отношенията ни с Русия. Мисля, че ще имаме шанс за много добри отношения с Русия и много добър шанс, много добри отношения с президента Путин, надявам се“. \r\nСамо дни преди срещата специалният прокурор Робърт Мюлер обвини 12 руснаци, за които се  твърди, че са проникнали в сървърите на Националния комитет на Демократическата партия, за да повлияят на  изборите. \r\nТова са най-скорошните обвинения в специализираното разследване, което вече е доведе до признаване на вина от трима сътрудници на кампанията на Тръмп. \r\n*** Събранието на албанците от трите общини с преобладаващо албанско население – Буяновац, Прешево и Медведжа в Южна Сърбия прие политическа декларация, с която се искат същите права като тези на сърбите в Косово, съобщава македонското електронно издание  A1 On . \r\nАлбанците от трите общини ще настояват властите в Белград и косовските институции да включат и техния статут в преговорите между Сърбия и Косово. Те настояват да се приложи принципа на реципрочност когато се разглежда статутът на сърбите в Северно Косово. Албанците от тези общини заявяват, че са ‚най-дискриминираното малцинство“ в Сърбия и са „жертва“  на неразбирателството между сръбските и косовските власти в политическата декларация. Те също така настояват за засилване на мониторинга от страна на международната общност  за реална оценка на положението на албанците в Прешевската долина. \r\n*** „Хамас“обявяват, че е постигнато примирие след най-интензивните израелски удари по цели на групировката след конфликта през  2014 година, предава  AFP \r\nГоворителят на „Хамас“ Фавзи Бархум заяви, че в събота групировката, която контролира Ивицата Газа се е върнала към „Египетското предложение за спиране на огъня и прекратяване на ескалацията“. \r\nПредставител на Израелската армия е отказал да коментира , но е заявил, че техните действия ще зависят от актуалната обстановка в района. \r\nДнес при израелските удари срещу цели на „Хамас“ в Ивицата Газа са убити двама палестински тийнейджъри и са ранени 25 души по данни на здравните власти в палестинската територия. \r\n*** Руският президент Владимир Путин и турският му колега Реджеп Тайип Ердоганса обсъдили общите енергийни проекти в телефонен разговор, предава  Anadolu Agency . \r\nТе са обсъдили газопроводът „Турки поток“ и атомната електроцентрала Аккую, намираща се в южната турска провинция Мерсин. \r\nПървата тръба на „Турки поток“, която ще доставя около 15милиарда кубически метра природен газ от Русия до Турция, бе завършена през април. Втората тръба със същия капацитет ще доставя  газ за Европа през Турция. \r\nЯдрената електроцентрала Аккую ще има четири реактора, всеки с капацитет 1200 мегавата и ще бъде построена от руската държавна агенция за ядрена енергия \"Росатом\". \r\nПутин и Ердоган са изразили своето задоволство от енергийното сътрудничество между двете страни, заявиха източници, под условие за анонимност поради ограничения в разговорите с медиите. \r\nДвамата президенти също така обсъдиха двустранните отношения и регионалните въпроси и споделиха мнението си за последните събития в Сирия. \r\nТе са се договорили да се срещнат по време на срещата на страните от БРИКС в южноафриканския град Йоханесбург в края на юли тази година. \r\n*** Германският външен министър Хайко Маас се надява в Хелзинки да се даде старт на ядреното разоръжаване, пише германският вестник   Bild am Sonntag , цитиран от  TACC . \r\n\"Винаги сме казвали, че се нуждаем от диалог с Русия,\" каза Маас. \"В това отношение е добре, когато Вашингтон и Москва разговарят помежду си.Би било напредък, ако тази среща, наред с други неща, даде тласък на ядреното разоръжаване\", каза министърът на външните работи на Германия. \r\nВ същото време Маас изрази надежда, че Тръмп няма да сключи едностранни споразумения с Путин в ущърб на западните партньори. \"Този, който изненадва партньорите си, рискува в края на краищата да бъде губещ.\" Едностранните сделки в ущърб на собствените партньори в крайна сметка ще навредят на Съединените щати\", обобщи министърът.", "date": "2018.07.15", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/07/15/2545457/aktualna-patna-obstanovka.html", "text": "През нощта времето ще е ясно, утре – предимно слънчево. След обяд ще се развива купеста облачност, но само на отделни места в планинските и североизточните райони краткотрайно ще превали. Ще продължи да духа слаб до умерен северозападен вятър. Максималните температури ще са между 28° и 33°. Това съобщават от пресцентъра на  Агенция \"Пътна инфраструктура\" (АПИ). \r\nОГРАНИЧЕНИЯ ЗА ТОВАРНИ АВТОМОБИЛИ: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“: \r\nОбласт София:  \r\nДо 16.07.2018 г. движението по АМ \"Тракия\" от км 0 до км 0+315 в двете посоки  се осъществява в по една лента поради ремонтни дейности по съоръжение при км 0 в изпреварващата лента. Шофьорите да се движат с повишено внимание и съобразена скорост, спазвайки пътната сигнализация. \r\nАМ „Хемус“:  \r\nОбласт София:  \r\nДо 20.12.2018 г. движението от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.   \r\nДо 20.12.2018 г. движението от км 36+170 до км 36+710 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450.  \r\nДо 20.12.2018 г. движението от км 36+770 до км 38+150 се осъществява двупосочно в платното посока София поради аварийно-възстановителни дейности на виадукт при км 37+920.  \r\nДо 20.12.2018 г.  движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград.  \r\nАМ „Струма“: няма. \r\nАМ „Марица“: \r\nОбласт Стара Загора: \r\nДвижението по АМ Марица при км 6+000 в посока гр. Свиленград се осъществява в една лента поради извършване на ремонт на мантинели в средна разделителна ивица. Временно се затваря изпреварващата лента.Д вижението се осъществява по активната и аварийната лента, като се регулира от сигналисти. Срок до 15.07.2018 г. \r\nАМ „Черно море“:  \r\nДо 15.10.2018 г. движението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и двупосочно движение в платното посока Варна поради ремонт на виадукт „Звездица”.  \r\nДо 21.07.2018 г. шофьорите да се движат с повишено внимание в участъка Варна – Бургас от км 0+000 до км 8+600 поради ръчно косене на тревни площи.  \r\nАМ „Люлин“:  \r\nОбласт София:  \r\nДо 16.07.2018 г. движението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч.  \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 16.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета - целогодишно; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nОбласт Хасково: \r\nДвижението в участъка Хасково – Димитровград от км 283+050 до км 288+505 се осъществява с повишено внимание поради ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 16.07.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ – е ограничено за МПС над 3,5 т. Срок до 21.12.2018 г. \r\nДвижение с повишено внимание в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт София:  \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 20.07.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кр. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. \r\nДвижението в участъка от с. Тополчане  до с. Калояново  от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.07.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II-73: Движението по път II-73 Вълчаново ханче – Константиново от км 38+000 до км 78+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 19.07.2018 г.; \r\nПът II-79: Движението по път II-79 в участъка Константиново – Бургас от км 78+000 до км 84+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 31.07.2018 г.; \r\nПът III-705: Движението по път III-705 Сунгурларе – Вълчин от км 12+300 до км 24+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г. \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г.; \r\nПът III-6008: Движението по път III-6008 000 в участъка надлез завод Лукойл – Камено от км 0+000 до км 16+ се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-6009: Движението по път III-6009 в участъка Изворище – Ахелой от км 9+100 до км 28+500 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-9061: Движението по път III-9061 Оризаре – Слънчев бряг от км 0+000 до км 7+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 в участъка с. Остров – с. Горни Вадин от км 124+158 до км 154+100 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.07.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът III-1301: Движението по път III-1301 Криводол – Галатин от км 1+000 до км 3+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 30.07.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 15.07.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.07.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 2+100 до км 2+200 се осъществява с повишено внимание поради строително-ремонтни дейности. Срок до 03.08.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.07.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-11: Движението по път ІІ-11 Сливата – Орсоя от км 26+000  до км 29+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 15.07.2018 г. \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nПът II-81: Движението по път ІІ-81 Бързия – Благово от км 51+840 до км 89+832 се осъществява двупосочно в една лента поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Срок до 20.07.2018 г. \r\nПът II-81: Движението по път ІІ-81 Благово – Монтана от км 90+900 до км 97+761 се осъществява двупосочно в една лента поради косене на трева, кастрене на храст и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 19.07.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nПът ІІІ-3501: Движението по път ІІІ-3501 Пордим – Каменец в участъка между Пордим и Каменец от км 16+132 до км 32+650 се осъществява с повишено внимание, поради студено асфалтиране на частични участъци от пътната настилка. Срок до 16.07.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г. \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-23: Движение по път II-23 Завет – Исперих – Дулово в участъка между с. Малък Поровец и граница с Област Силистра от км 74+792 до км 94+200 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 15.07.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.07.2018 г.; \r\nПът ІІІ-866: Движението по път ІІІ-866 Девин – Михалково в отсечката от км 50+850 до км 52+550 ще се ограничава по време на заснемане на кадри за филмова продукция и контролирано ще се пропуска в двете посоки през 15 минути в часовия интервал от 07,00 ч. до 19,00 ч. на определени периоди. МПС да се движат с повишено внимание съобразно създадената организация на движение, указанията на органите на „Пътна полиция“ и регулировчиците на място. Ограниченията ще важат на 16.07.2018 г. и 16.07.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.07.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 16.07.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности:  \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 16.07.2018 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-536: Движението по път III-536 в участъка Ямбол – Роза от км 5+600 до км 6+800 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 20.07.2018 г.; \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 20.07.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.07.15", "title": "Актуална пътна обстановка"}
{"url": "http://www.focus-news.net/news/2018/07/15/2545439/the-guardian-hilyadi-shotlandtsi-protestirat-dokato-donald-tramp-igrae-golf.html", "text": "Хиляди шотландци протестират докато Доналд Тръмп играе голф, пише британският вестник  The Guardian .  \r\nДесет хиляди души протестираха в центъра на Единбург, преминавайки пред консулството на САЩ в шотландската столица. Te изразиха недоволството от присъствието на американския президент в Шотландия  и от неговото поведение и политика. Протести се проведоха в още 5 шотландски града, включително и в близост до голф-клуба в Търнбъри, където се намира Доналд Тръмп. Голф-игрището е негова собственост, която той е закупил през 2014 година. \r\nТръмп се очаква да прекара остатъка от уикенда в курорта  след предизвикалото много спорове първо посещение в Обединеното кралство след встъпването си в длъжност, белязано от собствените му противоречиви изявления, както и безпрецедентни протести. \r\nМинистърът за Шотландия в правителството на Тереза Мей, Дейвид Мъндел, за кратко приветства Тръмп, когато той и неговата съпруга Мелания слязоха от президентския самолет на летище Престуик близо до Глазгоу в петък вечер. Не присъстваха членове на шотландското правителство. \r\nДоналд Тръмп не е пожелал среща с първия министър на Шотландия  Никола Стърджън, изявен критик на политиката му, която според бивш негов служител президентът на САЩ \"напълно мрази\". Вместо това, Стърджън прекара събота в Глазгоу, участвайки в геей-парада, който се проведе в града. \r\nВ неделя Доналд Тръмп заминава за финландската столица Хелзинки, където в понеделник ще се срещне с руския президент Владимир Путин.  Юлиян Марков", "date": "2018.07.15", "title": "The Guardian: Хиляди шотландци протестират докато Доналд Тръмп играе голф"}
{"url": "http://www.focus-news.net/news/2018/07/15/2545454/aa-turtsiya-otbelyazva-vtorata-godishnina-ot-opita-za-prevrat-v-stranata.html", "text": "Турция отбелязва втората годишнина от опита за преврат в страната, пише  Anadolu Agency . \r\nТурският президент Реджеп Тайип Ердоган ще присъства на церемония на станалия исторически мост на Истанбул, за да отбележи втората годишнина от неуспешния преврат от 15 юли 2016 г. в Турция, който доведе до 251 загинали и повече от 2 200 ранени. \r\nЕрдоган ще присъства на възпоменателна церемония, която ще се проведе в Анкара като част от честването на 15 юли - Ден на демокрацията и националното единство. \r\nТурският президент ще посети по-късно „Моста на мъчениците от 15 юли“ в Истанбул и близкия паметник на мъчениците,открит миналата година от турския президент, в чест на онези, които са загубили живота си, докато са се противопоставили на преврата. \r\nСлед това ще се проведе шествие и Ердоган ще направи обръщение. Предстои да открие все още строящия се „Мавзолей на мъчениците от 15 юли“.  Юлиян Марков", "date": "2018.07.15", "title": "АА: Турция отбелязва втората годишнина от опита за преврат в страната"}
{"url": "http://www.focus-news.net/news/2018/07/15/2545456/afp-kralitsata-e-zayavila-che-brekzit-e-mnogo-slozhen-vapros-pred-amerikanskiya-prezident-donald-tramp.html", "text": "Кралица Елизабет II е заявила, че Брекзит е много сложен въпрос пред американския президент Доналд Тръмп, предава  AFP . \r\nАмериканският президент Доналд Тръмп изглежда е нарушил кралския протокол, като е обсъдил личния си разговор с кралица Елизабет II, която според него смята, че Брекзит е \"много сложен проблем\", според интервю с британските медии. \r\nПрезидентът, който вече беше предизвикал недоволство по време четиридневното си посещение във Великобритания, заради коментарите си за  министър-председателя Тереза Май, докато тя се опитва да сложи ред в процеса на Брекзит, се срещна с кралицата в петък в замъка Уиндзор. \r\nПо-късно той съобщи на телевизионния  водещ Пиърс Морган, че са обсъдили спорната тема за напускането на ЕС от страна на Великобритания. \r\n\"Тя каза, че е много - и тя е права - това е много сложен проблем, мисля, че никой не е имал представа колко сложно ще бъде това\", каза той по интервю, публикувано от Mail on Sunday. \r\n\"Всички смятаха, че това ще бъде: \"О, това е просто, ние се присъединяваме или не се присъединяваме, или да видим какво ще се случи \", каза той.  Юлиян Марков", "date": "2018.07.15", "title": "AFP: Кралицата е заявила, че Брекзит е много сложен въпрос пред американския президент Доналд Тръмп"}
{"url": "http://www.focus-news.net/news/2018/07/15/2545459/predstoyashti-sabitiya-v-stranata-za-15-yuli-agentsiya-fokus.html", "text": "*** \r\nОт 10.00 до 14.30 часа в литературен клуб „Перото“ продължава Първата „Научна Конференция-Уебинар за аутизма“ в България. \r\n*** \r\nОт 18.00 часа на лятната сцена при НДК ще се проведе концерт на Дамска вокална група „Наслада“ и Детска вокална група „Сладкишчета“. \r\n*** \r\nОт 19.00 часа в Борисовата градина ще се състои концерт на „Дикси Бойс Бенд”. \r\n*** \r\nПред Районния съд ще бъде открит двудневен фестивал „Фермери и творци“.  \r\n*** \r\nОт 20.30 часа в Летния театър ще се проведе конкурса Кралица на Бургас 2018. \r\n*** \r\nПод патронажа на председателя на Народното събрание Цвета Караянчева ще се проведе ХХVІII Международeн балетен конкурс Варна 2018. \r\n***  \r\nОт 10.00 часа в голяма зала на Община Велико Търново ще се проведе„Сила и живот – публични четения за Учителя Петър Дънов“. \r\n***  \r\nОт 10.00 часа в парк „Марно поле“ ще се състои неделен благотворителен базар на Фондация \"Искам бебе\".  \r\n*** \r\nОт 20.00 часа в НЧ,,Съгласие-1890“ ще бъде представена Фотоизложба „Баш майстора завинаги“. \r\n*** \r\nОт 20.00 часа на Площад ,,Защитата на Каварна“ ще се състои прожекция на филма ,,Баш майсторът на море“. \r\n*** \r\nОт 9.00 часа в района на старата автогара в Пазарджик ще се състои благотворителен базар за набиране на средства за бездомни животни, изпаднали в беда и преминали лечение в клиника. \r\n*** \r\nОт 18.00 часа в Залите за временни експозиции на ул. „Княз Александър I“№15 Филип Георгиев (Австрия) и Владимир Златков (Германия) ще представят своята съвместна изложба. \r\n*** \r\nОт 11.00 часа представители на ВМРО ще посетят Регистрационно-приемателен център – Харманли, за да проверят информацията, че в Центъра има голям наплив от мигранти.", "date": "2018.07.15", "title": "Предстоящи събития в  страната за 15 юли (Агенция „Фокус“)"}
{"url": "http://www.focus-news.net/news/2018/07/15/2545455/voa-pravitelstvoto-v-irak-prekasva-interneta-i-razpolaga-sili-za-sigurnost-v-razmirnite-rayoni.html", "text": "Съветът за национална сигурност на Ирак разгърна сили за сигурност и прекъсна  Интернет услугите в събота, след като  протестите, започнали в Басра, се разпространиха в някои други градове, съобщава радио  The Voice of America . \r\nСъветът проведе извънредно заседание в събота в Багдад, след като протестите срещу високата безработица, лошo функциониращите комунални служби и корупцията се разпространиха от Басра до Багдад, Наджаф, Амара и Насирия. \r\nПремиерът Хайдер Абади направи изявление, в което се казва, че \"инфилтратори\" са използвали \"мирните протести, за да атакуват публична и частна собственост\". Той обеща, че правителствените сили \"ще вземат всички необходими мерки, за да се противопоставят на тези хора\". \r\nНай-малко двама души загинаха в протестите в град Амара, след като протестиращите блокираха пътища, запалиха огън и според говорител на местните здравни власти са започнали да стрелят \"безразборно\". Един човек почина по-рано тази седмица в Майсан, когато иракските сили стреляха по  протестиращите,  които според съобщенията се опитваха да запалят правителствени сгради.  Юлиян Марков", "date": "2018.07.15", "title": "VOA: Правителството в Ирак прекъсва интернета и разполага сили за сигурност в размирните райони"}
{"url": "http://www.focus-news.net/news/2018/07/15/2545460/nimh-vremeto-shte-bade-yasno-maksimalnite-temperaturi-shte-sa-mezhdu-28-i-33.html", "text": "Атмосферното налягане е и ще се задържи близко до средното за месеца. Днес времето ще е ясно, утре – предимно слънчево. След обяд ще се развива купеста облачност, но само на отделни места в планинските и североизточните райони краткотрайно ще превали. Ще продължи да духа слаб до умерен северозападен вятър. Максималните температури ще са между 28° и 33°. Това съобщи за  Агенция \"Фокус\"  дежурният синоптик от НИМХ Мартин Славчев   \r\nНад Черноморието ще е предимно слънчево. След обяд ще има временни увеличения на облачността, по-съществени в северните райони, където на отделни места краткотрайно ще превали и прегърми. Ще духа слаб северозападен вятър. Максимална температура на въздуха 27-30°. Вълнението на морето ще е 1-2 бала. Температурата на морската вода е 25-26°. \r\nВ планините ще е предимно слънчево, след обяд с временни увеличения на облачността. Само на отделни места, главно в Западна Стара планина, краткотрайно ще превали. Ще духа умерен северозападен вятър. Максималната температура на височина 1200 метра ще е около 23°, на 2000 метра – около 15°.", "date": "2018.07.15", "title": "НИМХ: Времето ще бъде ясно, максималните температури ще са между 28° и 33°"}
{"url": "http://www.focus-news.net/news/2018/07/15/2545462/gd-granichna-politsiya-intenziven-na-vhod-za-leki-avtomobili-e-trafikat-na-gkpp-durankulak.html", "text": "На българо-румънската граница на ГКПП „Дуранкулак“ трафикът е интензивен на вход за леки автомобили. Това съобщиха от  ГД „Гранична полиция“ . На българо-сръбската граница на ГКПП „Калотина“ трафикът е интензивен на вход за леки автомобили. На българо-турската граница на ГКПП „Капитан Андреево“ трафикът е интензивен на изход за товарни автомобили. \r\nНа границата с Македония и Гърция трафикът е нормален на всички гранични контролно-пропускателни пунктове.", "date": "2018.07.15", "title": "ГД „Гранична полиция“: Интензивен на вход за леки автомобили е трафикът на ГКПП „Дуранкулак“"}
{"url": "http://www.focus-news.net/news/2018/07/15/2545464/denyat-15-yuli-v-balgarskata-istoriya.html", "text": "На 15 юли 1878 г. руският императорски комисар княз Александър Дондуков-Корсаков издава заповед № 1, с която се създава Българска армия. \r\nПрез 1880 г. Българо-Македонска лига съставя “Възвание към българите\" в Пирин планина с молба свободните българи да подкрепят \"македоно-българския народ\" в борбата му с турските насилия. \r\nНа 15 юли 1966 г. е подписана Българо-съветска спогодба за изграждане на атомна електроцентрала в България.  2015 г.  \r\nПрезидентът на Република България Росен Плевнелиев присъжда орден „Стара планина“ първа степен на г-жа Марси Рийс, извънреден и пълномощен посланик на Съединените американски щати в Република България, „за изключителния ѝ принос за задълбочаване и разширяване на приятелските отношения между двете страни“. 2006 г.  \r\nБъдещето на предприятията на “Булгартабак” в Стара Загора и Пловдив е обсъдено с представители на Министерството на икономиката и енергетиката и синдикатите. Върви се към продажбата на двете предприятия, но без право те да произвеждат марки на “Булгартабак”. Производството на Стара Загора и Пловдив вероятно ще бъде пренасочено към София и Благоевград. Продажбата на цигарените фабрики в Стара Загора и Пловдив има за цел да запази производството на “Булгартабак”. Има интерес към приватизацията на двете дружества. Кандидатите искат да ги купят с лиценз за производство на цигари. 2002 г.  \r\nВ периода 15 - 17 юли икономическият съветник на президента Георги Първанов и нобелов лауреат Джоузеф Стиглиц критикува икономическата политика на Българското правителство и предупреждава, че конюнктурата за приватизация на БТК е неблагоприятна. 1968 г.  \r\nНа 14 и 15 юли във Варшава се срещат ръководителите на петте източноевропейски държави (България, ГДР, Полша, СССР и Унгария), които изпращат писмо на Александър Дубчек с искане да спре демократизацията в Чехословакия. Тодор Живков предлага, ако се наложи, да се действа с военна сила: \"Без нашата решителна подкрепа здравите сили в страната трудно ще се организират..., (те) трябва да почувстват нашата решителна помощ, помощта на нашите партии, помощта на нашите страни, помощта на нашите въоръжени сили, помощта на Варшавския договор.\" 1966 г.  \r\nПодписана е Българо-съветска спогодба за изграждане на атомна електроцентрала в България. \r\nСлед подробен технико-икономически анализ, е избрана площадка, разположена на около 4 км от талвега на река Дунав, 5 км източно от гр. Козлодуй. По изходни данни, подготвени от български институти, Топлоелектропроект - Москва и НИИПИЕС \"Енергопроект\"-София изготвят технически проект и работни проекти за първите четири блока. \r\nСтроителството на \"АЕЦ Козлодуй\" започва на 6 април 1970 г. В изграждането на уникалното и до днес за България съоръжение участват над сто хиляди строители и монтажници. \r\nНа площадката на централата са осъществени няколко изцяло български проекта, които се внедряват за първи път в световната практика при строителството на атомни електроцентрали. Въвеждането на мощностите на площадката на \"АЕЦ Козлодуй\" се осъществява на три етапа. \r\nПървият етап завършва с изграждането на І и ІІ блок, снабдени с водо-водни енергийни реактори с електрическа мощност 440 мегавата всеки (ВВЕР-440, модел В-230). Блоковете са въведени в промишлена експлоатация съответно през юли 1974 г. и ноември 1975 г. \r\nУспоредно със строителството на І и ІІ блок, през октомври 1973 г. започва изграждането на следващите два блока, което представлява вторият етап на програмата по въвеждане на мощностите. Блокове ІІІ и ІV са въведени в промишлена експлоатация съответно през декември 1980 г. и май 1982 г. Инсталираните реактори ВВЕР-440, модел В-230 имат корпуси с неръждаема наплавка и усъвършенствани системи за безопасност. \r\nВъвеждането в експлоатация на V и VІ блок с реактори ВВЕР-1000/В-320 (трети етап) е осъществено съответно през септември 1988 г. и декември 1993 г. Новите блокове са оборудвани със системи за автоматизиране на технологичните процеси. \r\nИзградено е и хранилище за отработило ядрено гориво (ОЯГ) и временно хранилище за ниско и средноактивни отпадъци. Изграден е и комплекс съоръжения за преработка на радиоактивни отпадъци (РАО) и склад за временно съхраняване на контейнери с преработени РАО. 1959 г.  \r\nВ периода 2 – 15 юли в Будапеща се провежда VІ световно студентско първенство по шахмат, където българският отбор става шампион. 1949 г.  \r\nСлед консултации със Сталин Политбюро на ЦК на БКП решава Великото Народно събрание да избере Васил Коларов за министър-председател, но поради неговото заболяване да му се осигури \"абсолютна почивка\" в продължение на два месеца. \r\nВасил Коларов е роден в Шумен на 28 юли 1877 г. Завършва гимназия във Варна през 1895 г. и учителства няколко години. През 1897-1900 г. следва право в Швейцария. След завръщането си в България се установява в родния си град и се отдава на адвокатска практика. Влиза в редовете на Българската работническа социалдемократическа партия в средата на 90-те г. на XIX в. През 1897 г. основава партийна организация в Никопол, а от 1902 г. е начело на социалистите в Шумен. След разцеплението на БРСДП през лятото на 1903 г. застава на страната на течението, възглавявано от Д. Благоев. От 1904 г. до 1919 г. е ръководител на социалдемократическата организация на тесните социалисти в Пловдив. От 1905 г. непрекъснато е избиран в състава на централното ръководство на партията. Избиран е многократно за народен представител. Участва като запасен офицер в Балканската война 1912-1913 г. Противопоставя се на въвличането на България в Първата световна война 1914-1918 г. на страната на която и да било от двете воюващи групировки. Има големи заслуги за разгръщане на антивоенното движение в страната от есента на 1915 г. до есента на 1918 г. В следвоенните години се включва и в международното работническо и комунистическо движение. През декември 1922 г. е избран за генерален секретар на Коминтерна. Изявява се и като един от ръководителите на Балканската комунистическа федерация. \r\nКоларов умира на 23 януари 1950 г. след продължително боледуване. След смъртта на Г. Димитров (юли 1949 г.) е назначен за председател на Министерския съвет, на който пост го заварва и смъртта му. 1944 г.  \r\nБлагой Пенев става командир на Втора родопска партизанска бригада “В. Коларов”. \r\nБлагой Пенев е роден на 27 февруари 1919 г. в с. Православлен, Пловдивско. Той е политически и военен деец, генерал-полковник. Член е на БКМС от 1932 г. и на БКП от 1935 г. През 1934 г. е осъден на 5 г. затвор за революционна дейност. По време на съпротивителното движение от 1941–1944 г. действа като нелегален партиен функционер. Заловен е през 1943 г. и е интерниран в концлагера Еникьой, Ксантийско. От май 1944 г. е партизанин. Отначало е командир на чета, а от 15 юли същата година и на Втора родопска партизанска бригада \"В. Коларов\". След 9 септември 1944 г. е на работа в органите на Народната милиция и Държавна сигурност. Заема длъжностите първи заместник-министър на строежите (1952–1960 г.) и началник на Главното управление на Строителните войски (1960–1973 г.). Бил е депутат в Народното събрание. 1913 г.  \r\nВ хода на Междусъюзническата война от 1913 г. ІІ Българска армия започва настъпление срещу гръцките войски по р. Брегалница (III - та и X - та дивизии) и р. Места (съответно срещу II - ра и VII - ма гръцка дивизия) и на 17 същия месец те са обкръжени в Кресненското дефиле. Това принуждава Гърция да приеме искането за примирие. 1910 г.  \r\nС ираде (в Османската империя – султански указ) е одобрен приетият от Отоманския парламент Закон за спорните църкви и училища. За български се обявяват 145 църкви, спорни с Патриаршията. \r\nБългарската екзархия е Върховна национална организация на Българската православна църква. Тя е учредена със султански ферман от 28 февруари 1870 г. и просъществува до 1953 г., когато е издигната в Българска патриаршия. До освобождението на България от османско присъствие обхваща следните епархии: Търновска, Доростоло-Червенска (Русенска), Варненско-Преславска (без Варна и 12 селища, разположени между Варна и Кюстенджа), Пловдивска (от Пловдив само махалата \"Св. Богородица\" и без Станимашката каза и някои села и манастири), Софийска, Видинска, Нишка, Кюстендилска, Самоковска, Велешка, Врачанска, Ловчанска, Сливенска, Охридска, Скопска, Нишавска (Пиротска). След извоюване на националната независимост се създават още две епархии: Неврокопска и Старозагорска (90-те години на XIX в.). Създаването на Българската екзархия е резултат от дългогодишната борба на българския народ за извоюване на своя църковна независимост. По силата на султанския ферман и екзархийския устав, изработен от църковния събор, свикан в Цариград през 1871 г., Българската екзархия е призната за официален представител на българската нация в Османската империя. В устава й са утвърдени две начала: съборност (участие на духовници и вярващи в църковното управление) и изборност. Свиканият на 12 февруари 1872 г. Временен съвет на Екзархията избира за пръв български екзарх ловчанския митрополит Иларион. 1880 г.  \r\nБългаро-Македонска лига съставя “Възвание към българите\" в Пирин планина с молба свободните българи да подкрепят \"македоно-българския народ\" в борбата му с турските насилия. \r\nБългаро-Македонската лига (Македонска българска лига, Македонска лига) е обществена организация, създадена през 1880 г. в Русе с председател В. Диамандиев. Тя си поставя за цел да подкрепя исканията на българите от Македония за реформи в духа на чл. 23 от Берлинския договор (1878 г.). Изработва мемоар до Европейската комисия в Цариград и до Берлинската конференция, свикана във връзка с гръцко-турския конфликт. В него се настоява за подобряване положението на македонските българи, за предоставянето им на самоуправление по подобие на техните събратя от Източна Румелия. Членовете на лигата формират \"привременно правителство на Македония\", което изработва устав за държавното устройство на областта и военна инструкция, по която да се води бъдещото въстание в Македония. Скоро след като “Възванието към българите” е публикувано, лигата прекратява своята дейност. 1878 г.  \r\nРуският императорски комисар княз Александър Дондуков-Корсаков издава заповед № 1, с която се създава Българска армия. Българската армия е създадена от Българското опълчение на основата на \"Временните правила за Българската земска войска\" от 25 април 1878 г. и с гореспомената заповед на руския императорски комисар. Първоначално се нарича Българска земска войска. От 17 декември 1879 г., когато влиза в сила Привременното положение за Българската войска, се нарича Българска войска (или армия). По силата на Търновската конституция и Привременното положение на военна повинност подлежат всички български граждани от 21 до 40-годишна възраст. Попълването на числения състав става на териториален принцип, като територията на Княжеството е разделена на три военни отдела: Западен, Източен и Софийски. Офицерският състав се комплектува от възпитаниците на Военното училище в София. На тази дата са родени: 1973 г.  \r\nВ Добрич е роден Иван Георгиев Бърнев  - театрален и филмов актьор. Иван Бърнев завършва НАТФИЗ \"Кръстьо Сарафов\", специалност „Актьорско майсторство за драматичен театър“, през 1996 г. в класа на проф. Стефан Данаилов, с асистенти Илия Добрев и Ивайло Христов. Влиза в екипа на Младежкия театър, където дебютира с ролята на Пинокио в представление, поставено от Андрей Аврамов. Участва в телевизионното предаване „Хъшове“ в периода 1998 - 2000 г. Следват роли в театъра, по-важни от които са „Вечеря за тъпаци“, за която печели награда „Аскеер“ за изгряваща звезда през 2002г., и „Полет над кукувиче гнездо“ на Александър Морфов, за която печели и „Аскеер“, и „Икар“ през 2011г. за ролята на ранимия Били Бибит в драматизацията на „Полет над кукувиче гнездо“ на Кен Киси, на Народен театър „Иван Вазов“. \r\nБърнев има заслуги в българското кино, с роли в съвременни филми като „Стъпки в пясъка“, „Зад кадър“ и „Лейди Зи“. През 2006 г. е номиниран за най-добра главна роля на филмовия фестивал „Берлинале“ за ролята му на младия Ян Дите във филма на Иржи Менцел - „Obsluhoval jsem anglického krále“ („Обслужвах английския крал“).  1970 г.  \r\nВ София е роден актьорът Юлиан Емилиянов Вергов. Завършва актьорско майсторство в Театрален колеж „Любен Гройс“ в класа на професор Цветана Манева през 2001 г. Дебютира на сцената на Народния театър „Иван Вазов“ в „Ромео и Жулиета“ по Уилям Шекспир, постановка на Лилия Абаджиева. Има роли в спектаклите „Чайка“ от Антон Чехов и „Хамлет“ по Уилям Шекспир в НДТ „Сълза и смях“, „Сватбата на Фигаро“ от Пиер дьо Бомарше в Малък градски театър „Зад канала“ / ДТ-Плевен, „Платонав“ от Антон Чехов в НДК-МТИ / ДТ-Сливен, „Присъдата“ по Франц Кафка, „Престъпление и наказание“ по Фьодор Достоевски в Театрална работилница „Сфумато“, „Славей беше“ по Уилям Шекспир, „Амок“ от Пол Клодел в НДК-МТИ и „Козата, или коя е Силвия?“ от Едуард Олби в Народен театър „Иван Вазов“. Освен в театъра, Вергов има роля и в телевизионния сериал „Тя и той“ по bTV. През 2010 г. се снима и в „Стъклен дом“ в ролята на безскрупулния Николай, а през 2012 г. играе Г-н Савов в „Революция Z: Секс, лъжи и музика“. Носител е на наградата „Икар“ на Съюза на артистите в България „за поддържаща мъжка роля“, за ролята на (Борис Сарафов) в \"Солунските съзаклятници\", Народен театър „Иван Вазов“, 2015. 1901 г.  \r\nВ Лом е роден Кирил Борисов Дрангов  - революционер, виден деец на Вътрешната македонска революционна организация. Известен е с псевдоними като Борисов, Камен, Методи, Страхил. Кирил Дрангов е роден в семейството на българския офицер Борис Дрангов и Райна Дрангова в Лом, където баща му служи. Като ученик е доброволец в Първата световна война, в която загива баща му. Завършва Първа софийска мъжка гимназия в 1919 година и в 1921 година постъва в Юридическия факултет на Софийския университет. \r\nВлиза в редовете на ВМРО и е сред основателите на студентското дружество „Вардар“, а по-късно негов председател. Прекъсва на няколко пъти следването си поради болест и революционната си дейност. Посещава лекции в Гренобъл и Инсбрук. Завършва през 1928 година. Във ВМРО Дрангов става един от най-приближените на Иван Михайлов дейци. След убийството на Тодор Александров участва в разгрома на левицата в така наречените Горноджумайските събития през септември 1924 година, като на 12 септември застрелва Алеко Василев, а в последвалата престрелка са убити още Георги Атанасов и други техни приближени. На Шестия конгрес на организацията е избран за пунктов началник на София. Дрангов се занимава с международните контакти на организацията и в подготовката на много от терористичните актове. Дрангов ръководи убийството на генерал Александър Протогеров в 1928 година. На Осмия конгрес на ВМРО от 1932 година е избран за резервен член на Централния комитет. След Деветнадесетомайския преврат в 1934 година и забраната на ВМРО е въдворен в Лом. Освободен е през 1936 година само за да бъде въдворен отново на следната година в Севлиево, а през октомври 1938 година в Борисовград. \r\nСлед освобождението на по-голямата част от Вардарска Македония през април 1941 година Дрангов се установява със семейството си в родния град на баща му Скопие и упражнява адвокатската си професия. В началото на септември 1944 година при оттеглянето на българските войски от Вардарска Македония се завръща в София. \r\nСлед Деветосептемврийския преврат Кирил Дрангов се укрива в София, издирван от новата власт, която се разправя с членовете на ВМРО. През юни 1946 година къщата на Дрангов на улица „Цар Иван Шишман“ № 37 - зад черквата „Свети Седмочисленици“ е обкръжена. Четирийсет и пет годишният мъж се самоубива, като преди това застрелва част от обкръжилите го служители на органите на реда. В една по-сетнешна справка на ДС (от 6.ХII. 1962 г. ) се лансира версията, че „при престрелка с нашите органи е убит“, последното ѝ изречение гласи: „Той обаче убил 6 души от МВР“. Цифрата е потвърдена от донесение на агент Борис Аврамов, който съобщава, че Кирил Дрангов, преди да издъхне бил застрелял шестима от четиринайсетте агенти, изпратени да го арестуват. Гробът му и днес не е известен. \r\nСинът му Борис, завършва семинарията в София през 1976 година е поканен в Торонто от македоно-българската емиграция, за да оглави църквата Свети Георги.След падането на комунизма в България през 1989 г. дъщерята на Кирил Дрангов - Райна Дрангова - е сред създателите на ВМРО-СМД в София. 1854 г.  \r\nВ Ловеч е роден Васил Радославов (1854 - 1929) – седмият министър-председател на България. През 1882 г. завършва правни науки в Хайделберг, Германия. От 1884 г. до 1886 г. е министър на правосъдието в кабинетите на Петко Каравелов и митрополит Климент. В периода 1886 - 1887 г. е министър-председател, министър на финансите и министър на вътрешните работи на Княжество България. Образува собствена Либерална партия (радослависти). През 1887 - 1894 г. участва в обединената опозиция срещу Стамболов. Сътрудничи в редактирането на в. “Народни права”. През 1894 г. става министър на правосъдието и министър на народното просвещение в кабинета на д-р Стоилов. В периода 1899 - 1900 г. е министър на вътрешните работи в кабинета на Тодор Иванчов. През 1903 г. е осъден от Държавния съд за измяна на отечеството на осем месеца затвор с лишаване завинаги от граждански и политически права (процесът срещу участниците в радослависткия режим), като впоследствие е амнистиран от стамболовистите. От 1913 до 1918 г. е министър- председател на Царство България. От 1913 г. до 1915 г. е министър на вътрешните работи и народното здраве. В периода 1915-1918 г. е министър на външните дела и изповеданията. През 1918 г., след Солунското примирие, емигрира в Германия. През 1922 г. е осъден задочно по Закона за съдене на Виновниците за националните катастрофи. Умира на 21 октомври 1929 г. На тази дата умират: 2011 г.  \r\nУмира Владимир Иванов Голев -  поет, драматург и писател-белетрист. \r\nРоден е на 20 август 1922 година в Банско. Участва в нелегалната дейност на Работническия младежки съюз. През 1947 година става член на Българската комунистическа партия. През 1950 година завършва право в Софийския университет. Работи като редактор в Радио София от 1950 до 1950 г. и от 1956 до 1961 г. Редактор е във вестник „Студентска трибуна“, Сценарната комисия при Студия за игрални филми. Главен редактор на списание „Септември“.[2] Автор е на стихове, поеми, повести, романи, драми, очерци, мемоари, есеистика и на мемоарно-биографичната книга „Спомени за старата къща“. Носител на Димитровска награда за стихосбирката си „Мироздание“. Носител е на Голямата награда в конкурса за криминален разказ „Атанас Мандаджиев“. 2002 г .  \r\nУмира Любомир Христов Далчев - художник и скулптор. \r\nРоден е в Солун в семейството на юриста кукушанец Христо Атанасов Далчев и прилепчанката Виктория Матеева Димшова. Брат е на поета Атанас Далчев и на архитекта Борис Далчев. През 1926 г. завършва живопис в Художествената академия в София в класа на проф. Никола Маринов. Две години по-късно завършва скулптура в Римската академия на изящни изкуства при проф. Лупи, в същия клас с Алберто Джакомети и Сретен Стоянович. Продължава и прави специализация по пластична анатомия при проф. Анри Мез в Екол де Боз` Арт в Париж през 1929 г. \r\nПри завръщането си в България се включва активно в художествения живот в страната, като участва в почти всички провеждани изложби и става член на Дружеството на новите художници. Твори живопис от 1926 до 1933 г., но много от картините му – портрети и фигурални композиции – биват унищожени при бомбардировките над София през 1944 г. \r\nСлед 1933 г., когато за първи път излага свои рисунки по пластична анатомия и пластика, се ориентира основно към скулптурата, в различните ѝвидове и жанрове: малка пластика, монументална пластика, декоративна пластика по екстериора на сградите на БНБ, Софийския университет, ЦУМ, интериора в Съдебната палата и др. Между 1935 и 1937 г. преподава пластична анатомия в Художествената академия. По-късно е професор по Монументална скулптура. Далчев създава още фигури за Централните софийски гробища, паметник в Дряново на падналите във войните, монументи за моста „Игото“ и „Рачо Ковача“ Габрово. Името на Далчев става известно в Европа. През 1942 г. проф. Мавродинов издава негова монография на немски и български. Многократно бива официално канен за скулптор на град Франкфурт в Германия, но той отказва поради властващия по това време в страната нацизъм. \r\nВ периода до 1960 г., проф. Любомир Далчев е включен в групата за Паметника на Съветската армия в София. Прави много паркови скулптури и паметници на историческа тематика, които са изложени в паркове в София, Варна, фонтан в Русе, Златни пясъци (скулптура на Орфей) в Смолян, Велико Търново, Добрич (паметник на Йордан Йовков), Шумен, с. Брусен и в Скопие (паметник на Гоце Делчев). \r\nСлед 1960 г. творбите му стават по-експресивни и обемни по форма, твори много цикли от скулптури в естествен ръст: поп Богомил – керамика (забранен като формалистичен). Преломен момент е забранената като формалистична скулптура „Бунт“, с която той се отделя значително от каноните на соцреализма. По-късно е изнесена от България. Това довежда до забрана за публикуване на 2 негови монографии, готови за печат. \r\nАвтор е на комплекса от композиции в Братската могила във Пловдив отразяваща историята на Пловдив след Освобождението. Участва в международни Биеналета в Антверпен, Сао Паоло, Монреал, Дели, Милано. Има творби в музеите на Атина, Скопие, Монреал, Санкт Петербург, Москва и редица колекционери в САЩ. За Варна създава статуя на Коперник, в София е автор на паметника на Климент Охридски до Народното събрание. Монументални творби на Далчев от този период се съхраняват в Националната художествена галерия, Софийската градска галерия, Пушкински музей (Москва), Ермитажа в Санкт Петербург, в художествени галерии в Одеса, Баку и др. \r\nПрез септември 1979 г. проф. Любомир Далчев е във Виена за своя изложба, придружен от съпругата си Ана Далчева (също скулпторка). По повод закриването на изложбата Далчев обявява намерението си да дари на българската държава експозицията си и иска да емигрира със семейството си в САЩ. Въпреки даденото му обещание от българското правителство за 10-годишен паспорт, лично пратено от Мирчо Спасов, такъв документ не му е доставен. Първите 5 години прекарва в Кливланд, Охайо, Умира на 11 юли 2002 г., месеци преди да навърши стогодишен юбилей. Погребан е в забележителния архитектурен комплекс „Кристалната катедрала“ в Гардън Гроув близо до Дизни ленд и Юнивърсал пикчърс на юг от Лос Анжелис. \r\nУдостоен е с ордените „Народна република България“, II степен (1959), „Кирил и Методий“, I степен (1963), с Димитровска награда (1971) и орден „Стара планина“, I степен – след 1989 г. 1982 г.  \r\nУмира Карло Тодоров Луканов - юрист и политик от БКП, заместник-председател на Министерския съвет и министър на външните работи на България от 11 август 1956 до 27 ноември 1962 г. Син е на Тодор Луканов и баща на Андрей Луканов – също активни дейци на БКП. Карло Луканов е роден на 1 ноември (20 октомври стар стил) 1897 г. в Плевен, в семейството на активния социалдемократ Тодор Луканов. Между 1913–1917 г. е ученик на гимназията в Плевен. Член е на БКМС от 1913 г. и на БРП (к.) от 1917 г. През същата година завършва Школата за запасни офицери и участва в ПСВ като част от 26-ти артилерийски полк. Бил е секретар на Плевенското дружество на БКМС. \r\nОт 1918–1923 г. е студент по право в Юридическия факултет на Софийския университет „Свети Климент Охридски“ и стажант при адвокат в Плевен. След атентата в „Света Неделя“ през 1925 г. е арестуван за нелегална дейност и осъден на 4,5 г. затвор, но през 1926 г. е амнистиран. Между 1919–1923 г. членува в окръжната КК. От 23 юни 1924 г. емигрира за Австрия. Между 1924–1926 г. е член на областната тройка, но попада в затвор за една година през 1925 г. От 1926–1944 г. заминава за Съветския съюз, където работи като служител в строително предприятие. В периода 1927–1944 г. е член на Всесъюзната комунистическа партия (болшевики) и депутат в Москва (1934–1939). През 1936 г. заминава за Испания, където остава до 1938 г. и заема ръководни постове в състава на Интернационалните бригади, подкрепящи републиканското правителство по време на Гражданската война. След завръщането си в Москва работи в Коминтерна, а от 1941 г. – в българоезичното радио „Христо Ботев“.  \r\nСлед 9 септември 1944 г. се връща в България и до септември 1945 г. e член на комисията по управлението в ЦК на БРП (к.). Между 1945–1946 г. е директор на Българското радио в София. След това е подпредседател на Държавната планова комисия (1947-1949) и същевременно от януари 1948 подпредседател на Комитета за наука, изкуство и култура. През 1949 г. е председател на КНИК, а от 5 декември 1949 до 28 февруари 1952 г. и на Държавната планова комисия. Бил е и заместник-председател на Министерския съвет (1952-1954). \r\nОт 7 юни 1950 г. е кандидат член на ЦК на БКП, а от 4 март 1954 г. и пълноправен член на ЦК на БКП. Остава такъв до края на живота си. През 1954 година е отстранен от вицепремиерския пост, изглежда защото подразнил премиера със свой коментар за литературата, област, която Червенков смята са свой приоритет. Между 1954–1956 г. е посланик на България в Съветския съюз, Монголия и Финландия. След завръщането си в България е министър на външните работи в правителствата на Антон Югов от 11 август 1956 до 27 ноември 1962, за кратко и заместник-председател на Министерския съвет (1956-1957). Последно е посланик в Швейцария (1963-1966). \r\nКарло Луканов умира на 15 юли 1982 г. в София, България. 1965 г.  \r\nУмира Георги Иванов Манев  -  физик, професор, първият университетски преподавател по теоретична физика в България. Завършва Физико-математическия факултет на Софийския университет (1905), работи като учител по физика и математика в Търновската мъжка гимназия и специализира теоретична физика в Тулуза, Франция (1913 – 1914). \r\nВъв Физико-математическия факултет на Софийския университет е избран за асистент по физика през 1919. Спечелва конкурса за доцент по математическа физика през 1921 година, а от 1925 е извънреден професор по теоретична физика. Избран е за ръководител на катедрата по теоретична физика през 1935 година. Бил е декан на Физико-математическия факултет (1926 – 1927 и 1930 – 1931), ректор на Софийския университет (1936 – 1937) и министър на народното просвещение през 1938 година. Написал е първия български университетски учебник по теоретична физика „Увод в теоретичната физика“ I и II част (1938 – 1940) и „Увод във векторното смятане“ (1934). Има над 30 научни публикации, половината от които са отпечатани във френски, немски и английски научни списания, а останалите са отпечатани на български език в Годишника на Софийския университет. 1918 г.  \r\nУмира Димитър Кирков Кирков  -  военен деец, генерал-майор, началник на 8-ма пехотна тунджанска дивизия по време на Балканската война (1912 - 1913). \r\nДимитър Кирков е роден 8 януари 1861 г. в Сопот. През 1879 г. завършва в първия випуск на Военното училище в София и на 10 май 1879 е произведен в чин прапоршчик. През ноември 1879 е приравнен на подпоручик, а на 16 юли 1881 година е произведен в чин поручик. От 24 август с.г. е деловодител на Пловдивския военен съд, след което е член на същия съд, след което е командир на сапьорна рота. \r\nУчаства в Сръбско-българската война през 1885 и е награден с медал за участие във военните действия. \r\nНа 11 септември 1885 е произведен в чин капитан, а на 11 март 1886 е назначен за командир на 2-ра дружина от 10-и пехотен родопски полк в Хасково, където е председател на полковия съд и завежда домакинството на полка. По-късно е назначен за командир на 2-ра дружина от 13-и пехотен рилски полк в Самоков, като е и председател на полковия съд. \r\nНа 17 април 1887 е произведен в чин майор и на 1 ноември 1888 година е назначен за началник на полковото военно окръжие в Стара Загора. На 20 ноември 1891 е преместен за началник на 2-ро пловдивско военно окръжие, а в началото на следващата година произведен в чин подполковник (1 януари 1892). През 1900 година се формира 7-и резервен полк и подполковник Кирков е назначен за негов първи командир. След това последователно командва 22-и тракийски и 21-и средногорски полк. \r\nНа 1 януари 1896 е произведен в чин полковник. От 1 януари 1898 е началник на домакинското отделение във Военното министерство, а от 18 февруари 1900 година е командир на 1-ва бригада от 2-ра пехотна тракийска дивизия.[1] В периода 1903 - 1912 командва 2-ра бригада от 5-а пехотна дунавска дивизия \r\nУчаства и в Балканската, Междусъюзническата и Първата световна война, като по време на Балканската война при атаката на Одрин за първи път в историята на военното дело въвежда изобретения от него „огнен вал“ при артилерийска подготовка преди щурм. \r\nНа 20 януари 1912 е произведен в чин генерал-майор, през Балканската война (1912 - 1913) е началник на 8-а пехотна тунджанска дивизия, а през Първа световна война (1915 - 1918) е началник на Главното интендантство при Военното министерство (1915 - 1916). \r\nГенерал-майор Димитър Кирков умира на 15 юли 1918 г. в София. 1907 г.  \r\nУмира Трендафил Атанасов Думбалаков  - военен и революционер, войвода на Вътрешната македоно-одринска революционна организация. Думбалаков е роден в 1889 година в лъгадинското село Сухо, тогава в Османската империя, днес Сохос, Гърция. Брат е на Димитър и Михаил Думбалаков, а баща му и двамата му чичовци загиват в съпротивата срещу османската власт. Учи във Военното училище в София, но се отлъчва и става четник на ВМОРО. Влиза в четата на Христо Цветков. На 15 юли 1907 година заедно с Атанас Попов оглавява костурската чета, която саможертвено остава на позицията в епичното сражение на връх Ножот.  1849г.  \r\nУмира Светослав Николов Миларов-Сапунов  -  писател, историк и публицист. \r\nМиларов е роден през 1849 година в Габрово. Син е на Никола Сапунов, участник в църковната борба, и брат на Илия Миларов, общественик и директор на Народната библиотека в София. Името Миларов е превод на Сапунов. Светослав учи в Загреб, Цариград и другаде. Сътрудник е на Петко Славейков и съредактор на вестник „Македония“. Сътрудничи и на други български вести в Цариград. Поддържа връзки със Стефан Веркович.[1] Прекарва повече от година в цариградския затвор, революционерите го обявяват за турски шпионин. Бяга от затвора и заминава за Русия. Редактор на вестниците „Възраждане“ (1876), „Марица“ (1879) и „Независимост“ (1880-1881). Чиновник е във външното министерство (1879-1881 и 1883-1884). \r\nОт 1884 Миларов е действителен член на Българското книжовно дружество. Автор на драмата в стихове Паданието на Цариград, на спомени, дневници и други. В края на 80-те години Миларов, както и други проруски ориентирани общественици, емигрира в Одеса. В началото на 1889 година той оглавява група, включваща още Константин Попов, Петър Мусевич, о.з. поручик Георги Василев и о.з. капитан Йордан Белев, която си поставя за цел убийството на княз Фердинанд. С помощта на Драган Цанков те се свързват с Александър Кривцов, представител на руската организация Славянско благотворително общество, който ги снабдява с оръжие и пари. Получил разрешение за връщане в България, през април Миларов пристига в София, след което заедно с Попов започват да следят Фердинанд и на няколко пъти се доближават до него. Те така и не стрелят по княза и скоро се отказват от цялото начинание. През 1891 година, по време на разследването на атентата срещу Стефан Стамболов, при който е убит министъра на финансите Христо Белчев, полицията достига до част от информацията за заговора от 1889 година. Макар в действителност да нямат отношение към атентата срещу Стамболов, Миларов и Попов са признати за виновни и са осъдени на смърт. На 15 юли 1892 година Светослав Миларов е обесен в двора на Черната джамия в София. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.15", "title": "Денят 15 юли в българската история"}
{"url": "http://www.focus-news.net/news/2018/07/15/2545449/hashim-tachi-rusiya-shte-promeni-pozitsiyata-si-za-priznavane-na-kosovo-kogato-se-postigne-sporazumenie-s-belgrad.html", "text": "Русия ще промени позицията си за признаване на Косово, когато се постигне споразумение с Белград, казва косовският президент пред албанския вестник Коха Диторе, цитиран от  \"МКД\" (Македония) . \r\nТачи заяви, че позицията на Русия е известна. Той  е разговарял с руския премиер Дмитрий Медведев в Анкара и Медведев му е заявил, че ако Белград и Прищина постигнат споразумение, позицията на Русия ще бъде в съответствие с този договор. \r\n\"Тук няма нищо ниво, това е нещо, което е добре известно и не мисля, че Русия ще има различно отношение към Белград от това, коeто е в момента. Искаме да постигнем  споразумение между Косово и Сърбия за нормализиране, помирение и взаимно признаване. На държавите, които не искат да признаят независимостта на Косово многократно ще кажа, че не могат да ни спрат по пътя към членство в ЕС, НАТО и ООН \", каза Тачи.  Юлиян Марков", "date": "2018.07.15", "title": "Хашим Тачи: Русия ще промени позицията си за признаване на Косово, когато се постигне споразумение с Белград"}
{"url": "http://www.focus-news.net/news/2018/07/15/2545452/sdsm-vmro-dpmne-otkrito-priznava-che-sazhalyava-za-uspehite-na-makedoniya.html", "text": "ВМРО-ДПМНЕ  открито признава, че съжалява за успехите на Македония, заявяват от СДСМ, цитирани от македонския телевизионен канал  ”TB 21” . \r\nПоканата за членство в НАТО е постижение на стратегическите интереси, реализиране на целите, поставени още от деня на независимостта. Цялата местна общественост, целия демократичен свят приветства и поздрави напредъка на Македония, освен ВМРО-ДПМНЕ, която публично изразява съжаление на поканата за членство в НАТО. \r\nКолкото и да не може да се примири с успеха във вътрешен и външен план на Македония ВМРО-ДПМНЕ трябва да знае, че гражданите имат право и заслужават достойно да празнуват историческите успехи. \r\nМакедония има причина да празнува, поканата освен че е реализация на  десетилетия усилия едновременно носи със себе си и създаване на нови стандарти, които осигуряват ежедневни ползи и по-добри условия за живот на всички граждани. \r\nВМРО-ДПМНЕ трябва да се откаже да пречи на музикантите, които по честен и прозрачен начин участват в честването на един от най-големите успехи. ВМРО-ДПМНЕ трябва да се откаже да създава разделение и да сее омраза, насочена както към гражданите, така и към музикантите. \r\nМакедония върви напред и пред нас няма пречки, гражданите казват ДА на членство в НАТО и ЕС, казват ДА на македонското бъдеще, се казва в изявлението на СДСМ.  Юлиян Марков", "date": "2018.07.15", "title": "СДСМ: ВМРО-ДПМНЕ  открито признава, че съжалява за успехите на Македония"}
{"url": "http://www.focus-news.net/news/2018/07/15/2545466/pravoslavnata-tsarkva-proslavya-svetite-machenitsi-kirik-i-yulita.html", "text": "Тази неделя Православната църква прославя светите мъченици Кирик и Юлита. По този повод,  Негово високопреосвещенство Пловдивският митрополит Николай,  ще оглави архиерейска света Литургия в епархийския манастир \"Св. св. Кирик и Юлита\", край Асеновград, предаде репортер на  Агенция „Фокус“ .  Начало на св. Литургия: 9:00 часа.  \r\nНикола Петков", "date": "2018.07.15", "title": "Православната църква прославя светите мъченици Кирик и Юлита"}
{"url": "http://www.focus-news.net/news/2018/07/15/2545461/tacc-prezidentat-na-moldova-kritikuva-oon-zaradi-rezolyutsiyata-za-izteglyane-na-ruskite-voyski-ot-pridnestrovieto.html", "text": "Президентът на Молдова Игор Додон критикува ООН заради резолюцията за изтегляне на руските войски от Приднестровието, предава  TACC . \r\nРезолюцията за оттеглянето на руската военна мисия от Приднестровието, изготвена от проевропейското правителство на Молдова и по-късно приета от Общото събрание на ООН, е контрапродуктивна, заяви президентът на Молдова Игор Додон на своята страница във социалната мрежа „Фейсбук“ след разговорите с руския президент Владимир Путин в Кремъл в събота. \r\n\"Разгледах антируските декларации, които през последните седмици бяха приети на различни международни нива и са свързани с ролята на  мироопазващия процес в Република Молдова\", пише Додон. \"Като държавен глава забелязах абсолютно политизираната им природа, която противоречи на реалната ситуация в Република Молдова\". \r\nСпоред президента \"едностранните изявления, изказани от политическите върхове, нямат нищо общо със състоянието на мироопазващите операции в Молдова и не са нищо друго освен вътрешнополитическа борба и позициониране в контекста на предстоящите парламентарни избори в Молдова.\" \r\nДодон похвали мироопазващата мисия и нейната ефективност в продължение на много години.  Юлиян Марков", "date": "2018.07.15", "title": "TACC: Президентът на Молдова критикува ООН заради резолюцията за изтегляне на руските войски от Приднестровието"}
{"url": "http://www.focus-news.net/news/2018/07/15/2545451/radmila-shekerinska-po-dobre-e-da-sme-zaobikoleni-ot-sayuznitsi.html", "text": "По-добре е да сме заобиколени от съюзници заяви Радмила Шекеринска, министър на отбраната на Македония пред  IBNA, цитирана от македонският телевизионен канал  ”TB 21” . \r\n\"Последствията от \"не\" (на референдума) са сериозни. Хората не се нуждаят от нас, за да изготвим тази тъмна картина, защото я видяха в реалния си живот. Считам, че трябва да направим кампания, която да се съсредоточи върху положителните неща. И не вярвам, че единствените позитивни неща са поканата за членството в НАТО или в ЕС. Аз не съм фалшив идеалист, когато казвам, че ако погледнеш и видиш съседите си като съюзници, ще бъдеш много по-добре. Ще бъдете по-силни. Ще бъдете по-стабилни. Затова вярвам, че може би основният аргумент за нашето споразумение с Гърция не е само ЕС и НАТО, а фактът, че можем да кажем, че \"сме избрали друг курс\", казва Шекеринска. \r\n\"Въз основа на многобройните разговори и дискусии, които имам с много хора в Македония, виждам, че те имат известна критика по отношение на аспектите на споразумението, дори към цялата идея, че трябва да преговаряме за подобно нещо, за да продължим напред. Но дълбоко ценят стабилността. Те ценят дълбоко решенията които водят към нея. Те дълбоко оценяват лидерите, които казват \"трудно е, но ще успеем\", пред онези, които се оплакват от другите, пред  онези, които създават врагове около нас. Така че, да, ще има критици на споразумението, но не се съмнявам, че мнозинството от гражданите на нашата страна се чувстват по-добре и по-безопасно да видят това различно бъдеще, което се простира пред тях\", подчертава Шекеринска  Юлиян Марков", "date": "2018.07.15", "title": "Радмила Шекеринска; По-добре е да сме заобиколени от съюзници"}
{"url": "http://www.focus-news.net/news/2018/07/15/2545467/sofiya-vavezhda-se-vremenna-organizatsiya-na-dvizhenieto-vav-vrazka-s-evropeyskoto-parvenstvo-po-basketbol.html", "text": "От 08.00 часа днес до 8.00 часа на 23 юли се забраняват престоят и паркирането на ул. „Метличина поляна“ от ул. „Рикардо Вакарини“, покрай спортната зала „Триадица“ до следващата пряка. Това съобщиха от пресцентъра на  Столична Община . Промяната в организацията на движение са налага във връзка с провеждането на Европейско първенство по баскетбол в зала „Триадица“.", "date": "2018.07.15", "title": "София: Въвежда се временна организация на движението във връзка с Европейското първенство по баскетбол"}
{"url": "http://www.focus-news.net/news/2018/07/15/2545458/rt-tereza-mey-e-blagodarila-na-donald-tramp-che-e-izgonil-ruskite-shpioni-sled-intsidenta-v-solsbari.html", "text": "Тереза Мей е благодарила на Доналд Тръмп, че е изгонил руските шпиони след инцидента в Солсбъри, съобщава телевизионния канал  Russia Today . \r\nБлагодарих на президента Тръмп за подкрепата му в отговор на ужасното използване на нервно-паралитичен агент в Салсбъри, след което изгони 60 руски дипломати със съмнение за връзка с разузнавателните служби \", каза Май след разговори с американския лидер в извънградската си резиденция. \r\nВашингтон изгони десетки руски дипломати в солидарност с Великобритания, след като Лондон заяви, че е \"много вероятно\" Русия да е отговорна за химическа атака срещу бившия двоен агент Сергей Скрипал и дъщеря му Юлия в Солсбъри  на 4 март. \r\nПремиерът заяви, че \"приветства\" срещата на Тръмп с руския президент Владимир Путин, която ще се състои в понеделник в Хелзинки, Финландия. \r\n\"Ние се съгласихме, че е важно да общуваме с  Русия от позицията на силата и единството и да продължим да възпираме и да се противопоставяме на всички усилия да подкопае нашите демокрации\", каза тя.  Юлиян Марков", "date": "2018.07.15", "title": "RT: Тереза Мей е благодарила на Доналд Тръмп, че е изгонил руските шпиони след инцидента в Солсбъри"}
{"url": "http://www.focus-news.net/news/2018/07/15/2545469/denyat-15-yuli-v-svetovnata-istoriya.html", "text": "През 1099 г. кръстоносците от Първия кръстоносен поход превземат Йерусалим. Убити са около 40 000 души, множество синагоги са изгорени. През 1101 г. две кръстоносни армии преминават безпрепятствено през Балканския полуостров. На 15 юли 1240 г. в битката при река Нева руската армия на новгородския княз Александър наречен заради тази си победа Невски) разбива шведите. През 1669 г. е регистрирано е най-голямото изригване на вулкана Етна. На 15 юли 1795 г. „Марсилезата” е обявена за френски национален химн. \r\nНа тази дата през 1815 г. Наполеон Бонапарт се предава в Рошфор и по-късно е отведен на о. Св. Елена.  \r\nНа 15 юли 1916 г. Уилям Боинг създава в Сиатъл (щата Вашингтон) компанията “Боинг” – най-големият производител на самолети в света.  2016 г. \r\nОпит за военен преврат в Турция се проваля, близо 300 са убити, а след това са арестувани 6 000 души. 2016 г.  \r\n80 души са убити, а десетки - ранени, след като камион се вряза с висока скорост в тълпа от хора, събрала се за фойерверките по повод френския национален празник Деня на Бастилията в южния френски град Ница. 2015 г.  \r\nСнимките от повърхността на Плутон разкриват, че е една от най-младите планети в Слънчевата система. Стръмният леден ландшафт с амплитуда от над 3 300 метра е формиран през последните 100 милиона години. Наличието на тънко летливо покритие върху стръмната топография доказва активност в недрата на планетата. 2014 г.  \r\nЗагиват 23-ма човека, а над 100 са ранени при инцидент в Московското метро. 2012 г.  \r\nЧервеният кръст обявява, че в Сирия конфликтът е прераснал в гражданска война и в страната вече е в сила международното хуманитарно право. 2012 г.  \r\nЗа председател на Африканския съюз е избрана министърката на вътрешните работи на ЮАР Нкосазана Дламини-Зума. 2011 г.  \r\nВулканът Локон в северната част на индонезийския остров Сулавеси изригва малко преди полунощ изхвърляйки вулканична пепел и скални отломъци на височина от 1500 метра. 2011 г.  \r\nПри разгонване на демонстранти в Дамаск и Идлиб загиват 28 човека. 2010 г.  \r\nАржентина става първата държава в Латинска Америка, която официално разрешава еднополовите бракове. 2006 г.  \r\nСъветът за сигурност на ООН единодушно одобрява налагането на санкции срещу Северна Корея заради проведените ракетни изпитания. Резолюцията, приета единодушно от всички 15 членове, изисква от Пхенян да “прекрати всякаква дейност, свързана с програмата за балистични ракети”, както и задължава всички страни-членки на ООН да прекратят доставката за КНДР на ракети, ракетни компоненти, материали, стоки или технологии, които могат да бъдат използвани за създаването на оръжия за масово поразяване. По настояване на Русия и Китай резолюцията не се позовава на Глава 7-ма от Устава на ООН, която предвижда и употреба на сила, в случай че Пхенян не изпълни условията на Съвета за сигурност. 1982 г.  \r\nСъстои се премиерата на филма на “Пинк Флойд” “Стената”(“The Wall”). Главната роля изпълнява Боб Гелдоф. Режисьорът Алън Паркър постига световна слава с екранизацията на прочутата рок-опера, реализирана като гигантски видеоклип. 1975 г.  \r\nЗапочва съвместната американо-съветска космическа програма, с изстрелването на космическите кораби \"Съюз 19\" и \"Аполо 18\". Два дни по-късно двата кораба се скачат в открития Космос. 1972 г.  \r\nВлиза в сила спогодба за създаване на Международна спътникова система и организация за космически връзки \"Интерспутник\". Тя е подписана от България на 15 ноември 1971 г. в Москва. 1970 г.  \r\nОткрива се първото Световно първенство по футбол за жени. Победител става отборът на Дания. 1937 г.  \r\nУнгарският дипломат Пиер де Матуска напуска длъжността пълномощен министър в София, на която е от 23 март 1935 г. Неговото място е заето от унгарският граф и дипломат Ол. Воращицки, който остава на тази длъжност до 7 септември 1939 г 1931 г.  \r\nС указ е изменена дейността на Дирекция \"Храноизнос\", която започва да използва мрежата от кооперации и популярни банки и се увеличава частта на заплащането с пари (от 50 на 70 %) за сметка на държавните бонове. Ратификацията е от 30 септември с.г. 1924 г.  \r\nИздаден е първият брой на обществено-политическия вестник “Le federation balkanique\", орган на Балканската комунистическа федерация. \r\nВестникът излиза два пъти месечно във Виена до февруари 1932 г. Негов редактор и основател е Д. Влахов. По-късно редактори на вестника са Н. Харлаков, А. Хелмингер и др. Сътрудничат Вл. Поптомов, П. Шатев, П. Чаулев, д-р Ф. Атанасов, Г. Бакалов и др. 1918 г.  \r\nПри Марна немският генерал Лудендорф започва отчаяна последна офанзива срещу войските на Антантата. \r\nЕрих Лудендорф е немски генерал. Професионалната му кариера на военен започва през 1881 г. От 1908 г. до 1912 г. е началник отдел на главния генщаб. \r\nВ началото на Първата световна война допринася за превземането на Лиеж, а като началник на щаба на 8-ма армия заедно с генерал Паул фон Хинденбург разгромява руските войски край Таненберг и Мазурските езера. Съвместната работа на двамата пълководци продължава до края на войната, първоначално в Главното командване на Източния фронт, а от август 1916 г. Лудендорф оглавява германското Върховно военно командване (ВВК). Прокарва стопанската мобилизация, възобновява подготовката за тотална подводна война, има съществен принос за свалянето на Бетман-Хелвег от канцлерския пост през юли 1917 г., формулира условията на Брест-Литовския мир с Русия. След провала на германската офанзива през пролетта на 1918 г. настоява за незабавни преговори за примирие. По-късно променя становището си и развива идеята за продължаване на бойните действия до постигане на изгоден за райха мир. На 26 октомври 1918 г. райхсканцлера принц М. фон Баден го освобождава от заеманите постове. По време на Ваймарската република, с изключение на краткото сътрудничество с А. Хитлер и участието в пуча през 1923 г., е политически аутсайдер и страничен наблюдател. 1916 г.  \r\nУилям Боинг създава в Сиатъл (щата Вашингтон) компанията “Боинг” – най-големия производител на самолети в света. 1914 г.  \r\nИзбухва Първата световна война. \r\nПървата световна война (1914-1918 г.) е война между две големи групировки – Тройният съюз и Съглашението. Поражда се от неравномерното им икономическо развитие в края на XIX и началото на ХХ в., което изтласква на преден план въпроса за преразпределение на колониите в света. \r\nПовод за войната става убийството на австро-унгарския престолонаследник в Сараево от членове на сръбска националистическа организация. В отговор на този акт Австро-Унгария изпраща ултиматум на балканската държава с неизпълними условия, вследствие на което войната между тях става неизбежна. Военните действия започват на 15 юли 1914 г. и в следващите дни в конфликта се намесват Германия – като съюзник на Австро-Унгария, а Русия – на страната на Сърбия. Освен това Германия обявява война на Русия и Франция и навлиза със своите войски в пределите на неутрална Белгия. Последва и намесата на Англия на страната на Франция и Русия. В края на октомври 1914 г. австро-германският блок успява да привлече за свой съюзник Турция. Италия, която е член на Тройния съюз, проявява колебания и през пролетта на 1915 г. е привлечена на страната на Съглашението. 1869 г.  \r\nВ Париж е патентован маргаринът за нуждите на флота. 1840 г.  \r\nАнглия, Русия, Австрия и Прусия приемат Лондонската конвенция за оказване на помощ на Турция в борбата срещу Египет. 1815 г.  \r\nНаполеон Бонапарт се предава в Рошфор и по-късно е отведен на о. Св. Елена. \r\nНаполеон Бонапарт е френски император. Роден е на 15 август 1769 г. в град Аячо, намиращ се на остров Корскика. През 1785 г. той завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялисткия метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804 г.) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на 2 зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия и е принуден да отстъпи и потегля обратно за Франция. 1795 г.  \r\n“Марсилезата” е обявена за френски национален химн. \r\nНа 24 април 1792 г. първият конституционен кмет на Страсбург Фредерик дьо Дитрих кани в града Роже дьо Лил, за да напише нещо, което да се пее при изпращането на рейнските доброволци. На другия ден композиторът представя своята \"Бойна песен на Рейнската армия\", възприета по-късно от федералистите в Марсилия (откъдето й остава днешното име). 1700 г.  \r\nВ Цариград е подписан мирен договор между Османската империя и Русия. Някои от големите европейски държави, като Англия, Австрия и др. се опитват да предотвратят неговото подписване, но след продължителни преговори Високата порта склонява да даде на Петербург Азов и околната крайбрежна ивица, с което Русия си осигурява излаз на Черно море. Русия получава и правото да открие посолство в Цариград, гарантира се и свободно придвижване на руските богомолци до Светите места в Палестина. Като цяло договорът съдейства и за нарастване влиянието на Русия сред подвластното християнско население. 1669 г.  \r\nРегистрирано е най-голямото изригване на вулкана Етна. \r\nЕтна е най-високият (3 343 м) действащ вулкан в Европа. От множеството изригвания (около 135 в цялата му история) най-разрушителното е станало през 1669 г., когато провинция Катания е напълно заличена. 1410 г.  \r\nВ битката при Грюнвалд полско-литовската армия нанася поражение на рицарите от Тевтонския орден. 1099 г.  \r\nКръстоносците превземат Йерусалим. На тази дата са родени: 1959 г.  \r\nВ Ню Йорк е роден Джо Сатриани – америански рок китарист. Започва да свири на китара на 14 годишна възраст. В края на 70-те, Сатриани се премества в Бъркли, Калифорния, където наред с работата по свои солови проекти преподава на музиканти като Стив Вай, Кърк Хамет от “Металика”, Чарли Хънтър и много други, впоследствие добили известност. През 1987 г. издава платинения албум “Surfing with the Alien”. През 1989 г. Мик Джагър го кани да участва в турнетата му в Австралия и Япония. През 1994 г., след като Сатриани замества Ричи Блекмор в европейското турне на Дийп Пърпъл, получава покана да стане постоянен член на групата. От средата на 90-те Сатриани участва в китарния проект G3, наред с китаристите Стив Вай и Тони Макълпайн. 1865 г.  \r\nРоден е Алфред Чарлз Хармсуърт Нортклиф – английски собственик на вестници. През 1894 г. откупва печатния орган на Консервативната партия \"Ивнинг Нюз\" (\"Evening News\"), а през 1896 г. основава големия лондонски ежедневник \"Дейли Мейл\" (\"Daily Mail\"). През 1908 г. става главен собственик на лондонския вестник \"Таймс\" (\"Timеs\"). През Първата световна война организира печатната пропаганда в Европа против Централните сили. През 1919 г. Нортклиф е притежател на 70 периодичени издания. Той е един от обновителите на английската журналистика. 1606 г.  \r\nРоден е Харменс ван Рейн Рембранд – холандски художник. Рисува портретите \"Урок по анатомия\" (1632 г.), \"Нощна стража\" (1642 г.), картините \"Завръщането на блудния син\" (около 1669 г.), \"Жертвоприношението на Авраам\" (1635 г.), \"Ослепяването на Самсон\" (1636г .), \"Даная\" (1636 г.) и др. Най-богати колекции с картини на Рембранд притежават Ермитажът в Санкт Петербург, Музеят на изобразителните изкуства \"А. С. Пушкин\" в Москва, Държавният музей в Амстердам, Националната галерия в Лондон и др. Умира на 4 октомври 1669 г. На тази дата умират:  1919 г.  \r\nВ Берлин умира Херман Емил Фишер – немски химик, нобелов лауреат за химия през 1902 г. \r\nЕмил Херман Фишер е роден на 9 октомври 1852 г. в Ойскирхен, Прусия.Той е немски химик, органик и биохимик. Професор е в университетите в Мюнхен (от 1879 г.), Ерланген (от 1882 г.), Вюрцбург (от 1885 г.) и Берлин (от 1892). Изследва въглехидратите, аминокиселините, белтъците, дъбилните вещества, групата на пикочната киселина. Синтезира захари, кофеин (от 1897 г.), теобромин, пурин, веронал. Има заслуги и за стереохимията - особено на въглехидратите. Лауреат на Нобелова награда за химия през 1902 г. 1904 г.  \r\nУмира руският писател и драматург Антон Павлович Чехов (1860 - 1904). Той е роден е на 29 януари 1860 г. в Таганрог, където завършва гимназия. През 1884 г. завършва Медицинския факултет на Московския университет и известно време е практикуващ лекар. Литературната си дейност започва от края на `70-те години. Негови разкази и повести са “Степ” (1888), “Припадък” (1889), “Скучна история” (1889) и сборници “На здрачаване” (1887), “Невинни думи” (1887) и др. През 1890 г. предприема пътуване до о-в Сахалин, то оставя следа в творчеството му с очерците “Остров Сахалин” (1895); разказите “На заточение” (1892), “Убийство” (1895) и др. През `80-те години се посвещава на театъра. От този период са пиесите “Иванов” (1887 - 1889), “Сватба” (1889), “Вуйчо Ваньо” (1890) и др. От 1890 г. до края на века пътува неколкократно зад граница. През 1892 г. купува имението Мелихово в Серпуховски уезд, където помага на селяните като лекар, строи училище за децата, помага на гладуващите, работи като лекар по време на холерната епидемия. От 1893 г. започва нов период в неговото творчество (разказа “Студент”), пиесата “Чайка” (1896). Пише “Три години” (1895), “Домът с мецанина” (1896), “Моят живот” (1896), “Човекът в калъф” (1898), “Дамата с кученцето” (1899), пиесите “Три сестри” (1900 - 190), “Вишнева градина” (1903 - 1904). През 1898 г. отива в Ялта, където се среща с Лев Н. Толстой, Максим Горки, И. А. Бунин, А. И. Куприн, И. И. Левитан. Избран е за почетен академик през 1900 г., но заедно с В. Г. Короленко през 1902 г. се отказва от това звание в знак на протест за отмененото звание на Максим Горки от Николай II. В областта на театъра Чехов се налага като новатор, като се отказва от деленето на персонажите на добри и зли. Писателят оказва огромно влияние върху развитието на руската и светска литература, проза и драма. Чехов е особено популярен на Запад. 1291 г.  \r\nУмира германският крал Рудолф І (1218 - 1291) - създател на династията на Хабсбургите. 1274 г.  \r\nУмира Бонавентура (Джовани Фиданца) - италиански философ и църковен деец, генерал на ордена на францисканците и кардинал. Той е канонизиран за светец и е обявен за един от десетте най-велики учители на християнската църква. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.15", "title": "Денят 15 юли в световната история"}
{"url": "http://www.focus-news.net/news/2018/07/15/2545471/predstoyashti-mezhdunarodni-sabitiya-za-15-yuli-agentsiya-fokus.html", "text": "***  Северна Корея и САЩ ще проведат разговори относно връщането на останките на загинали американски военнослужещи. \r\n***  Турция ще отбележи втората годишнина от проваления опит за преврат насочен към президента Реджеп Тайип Ердоган, което сега е национален празник. \r\n***  Финалът на световното първенство по футбол между Франция и Хърватия. \r\n***", "date": "2018.07.15", "title": "Предстоящи международни събития за 15 юли (Агенция \"Фокус\")"}
{"url": "http://www.focus-news.net/news/2018/07/15/2545472/dobrich-fotoplatna-s-momenti-ot-filmovite-uchastiya-na-aktyora-kiril-gospodinov-shte-badat-predstaveni-v-nch-saglasie-1980-v-kavarna.html", "text": "Фотоплатна с моменти от филмовите участия на актьора Кирил Господинов ще бъдат представени в НЧ „Съгласие-1980“ в Каварна. Това съобщиха от пресцентъра на  Община Каварна .  \r\nОт 20.00 часа във фоайето на НЧ „Съгласие-1980“ в Каварна ще бъдат представени фотоплатна от заснети моменти от филмовите участия на актьора Кирил Господинов. Големият български актьор е оставил след себе си десетки роли както в киното, така и в театъра, остава всенароден любимец най-вече с ролята на Баш-Майстора в едноименния филм.   \r\nСлед години търсене из архивите на приятели, колеги и познати, дъщеря му Веселина Господинова представя тази изложба. Филмът „Баш майсторът на море“ ще може да гледате от 21.00 часа на площад „Защитата на Каварна“.", "date": "2018.07.15", "title": "Добрич: Фотоплатна с моменти от филмовите участия на актьора Кирил Господинов ще бъдат представени в НЧ „Съгласие-1980“ в Каварна"}
{"url": "http://www.focus-news.net/news/2018/07/15/2545473/sport-belgiya-s-bronz-na-svetovnoto-parvenstvo.html", "text": "Белгия победи Англия с 2:0 в малкия финал на Световното първенство в Русия и с това записа най-доброто си представяне на Мондиали в историята. Головете за успеха отбелязаха Тома Мюние в 4-ата и Еден Азар в 82-ата минута, с които отбора на Роберто Мартинес материализира превъзходството си през цялата среща и се окичи с бронзовите медали. Въпреки загубата на албионците, Хари Кейн почти сигурно ще стане голмайстор на турнира в Русия с 6 гола, след като основният му конкурент Ромелу Лукаку не отбеляза попадение и остана с 4 точни изстрела на сметката си. Днес от 18:00 часа ще се играе големият финал на турнира между Франция и Хърватия.", "date": "2018.07.15", "title": "Спорт: Белгия с бронз на Световното първенство"}
{"url": "http://www.focus-news.net/news/2018/07/15/2545465/reuters-tereza-mey-predupredi-che-izobshto-mozhe-da-nyama-brekzit.html", "text": "Министър-председателят на Великобритания Тереза Мей предупреди, че „може изобщо да няма Брекзит“ заради опитите на някои политици да осуетят плана й за напускане на Европейския съюз, предава  Reuters . \r\n„Посланието ми към страната през тези почивни дни е просто: трябва да останем съсредоточени върху целите“, написа Мей за британското издание Mail on Sunday. „Ако не го направим, рискуваме изобщо да няма Брекзит“. \r\nПо-рано тази седмица двама от ключовите министри си подадоха оставката в протест срещу плановете на Мей за търговските отношения между Лондон и Брюксел след излизането на Обединеното кралство от Съюза следващия март. След това нейният план бе разкритикуван и от американския президент Доналд Тръмп в интервю пред британско издание, позиция, която той потвърди и по време на срещата си с британския премиер в петък. \r\nМей написа в материала си за Mail on Sunday и че ще заеме твърда позиция на следващия кръг от преговорите с ЕС. \r\nПревод и редакция:", "date": "2018.07.15", "title": "Reuters: Тереза Мей предупреди, че „изобщо може да няма Брекзит“"}
{"url": "http://www.focus-news.net/news/2018/07/15/2545474/sofiya-vavezhda-se-promyana-v-organizatsiyata-na-dvizhenie-na-avtobusna-liniya-505.html", "text": "Въвежда се промяна в организацията на движение на автобусна линия 505. Това съобщиха от пресцентъра на Столична община. До 15 юли автобусите по линия 505 ще се движат до парк-музей „Врана“ във връзка с осигуряване на транспорт за гражданите по време на цикъл от концерти на Софийската филхармония.  \r\nАвтобусите ще спират на съответните спирки:  \r\n19.15 ч. – пл.“Орлов мост“;  \r\n19.19 ч. – хотел „Плиска“ ;  \r\n19.23 ч. – УМБАЛ „Св.Ана“;  \r\n19.27 ч. – МС „Цариградско шосе“;  \r\n22.30 ч. - парк-музей „Врана“.", "date": "2018.07.15", "title": "София: Въвежда се промяна в организацията на движение на автобусна линия 505"}
{"url": "http://www.focus-news.net/news/2018/07/15/2545475/burgas-fermeri-ot-tsyalata-strana-predstavyat-bio-produktsiyata-si-v-grada.html", "text": "Производители на чиста, био сертифицирана продукция и автори на оригинални ръчни изработки от цялата страна ще представят продукцията си в Бургас на 15 и 16 юли. Това съобщиха от пресцентъра на  Общината . Фестивалът „Фермери и творци“ се провежда със съдействието на Община Бургас и ще се намира на ул. „Александровска“, пред Районен съд-Бургас. \r\nПроизводителите на здравословна продукция ще предложат на жителите и гостите на града качествени продукти – млечни, месни, биологично отглеждани сезонни плодове и зеленчуци, био гъби Шийтаке, мед и пчелни продукти, вина, билкови, плодови сиропи, сладка, кулинарни изкушения, ядки и тахани. \r\nВ арт зона творците ще изложат уникални си творби – бижута от стъклени мъниста, полимерна глина, дрехи, аксесоари от филц, сапуни и кремове с растителни и етерични масла. Любителите на временни татуировка с къна ще имат възможност да си направят махенди. \r\nВ неделя и понеделник различното събитие ще предложи на бургазлии изобилие от интересни продукти за всеки вкус, дегустации на нови и интересни продукти и личен контакт с производителите.", "date": "2018.07.15", "title": "Бургас: Фермери от цялата страна представят био продукцията си в града"}
{"url": "http://www.focus-news.net/news/2018/07/15/2545468/ria-novosti-spored-donald-tusk-tramp-e-kazal-che-poveche-razbira-motivite-za-ruskite-deystviya-v-ukrayna-i-ne-e-mnogo-entusiaziran-spryamo-kiev.html", "text": "Президентът на САЩ Доналд Тръмп е казал на председателят на Европейския съвет Доналд Туск, че са му интересни мотивите на Русия по отношение на Украйна и че е много по-малко ентусиазиран спрямо Киев. Евробюрократът е заявил това в интервю пред полския телевизионен канал TVN24, предава „Европейска правда“, предава  РИА Новости . \r\n„В няколко разговора с мен президента Тръмп не скри, че изпитва по-малко възторг спрямо Украйна и разбира повече това, което Русия е направила в Украйна“, заяви Туск. \r\nПрез юни на срещата на високо ниво на Г-7, както съобщиха медиите, американският президент е заявил, че Крим принадлежи на Русия, защото там живее рускоезично население. Освен това, Тръмп се е усъмнил в целесъобразността от това да се оказва финансова помощ на Киев, като е подчертал, че „Украйна е една от най-корумпираните страни на света“. \r\nСлед това, през юли, американският държавен глава подчерта, че „не би допуснал“ съединението на Крим и Русия, ако е бил президент през 2014 година. Той обвини за случилото се своя предшественик Барак Обама. \r\nРИА припомня, че Крим влезе в състава на Руската Федерация след проведения на полуострова референдум през 2014 година. За присъединяване към Русия гласуваха повече от 96% от кримчаните. Руските власти нееднократно отбелязваха, че жителите на Крим са взели решението по демократичен път, който съответства на международното право и Устава на ООН. Президентът на Русия Владимир Путин също подчертаваше нееднократно, че въпросът за Крим е „закрит окончателно“. \r\nПревод и редакция:", "date": "2018.07.15", "title": "РИА Новости: Според Доналд Туск, Тръмп е казал, че повече разбира мотивите за руските действия в Украйна и не е много ентусиазиран спрямо Киев"}
{"url": "http://www.focus-news.net/news/2018/07/15/2545463/tass-donald-tramp-iska-sasht-i-velikobritaniya-da-imat-dobri-otnosheniya-s-rusiya-i-kitay.html", "text": "Президентът на САЩ Доналд Тръмп се изказа в полза на изграждането на добри отношения на Вашингтон и Лондон с Москва и Пекин, като заяви, че е възможно „да се разбере много добре“ с руския президент Владимир Путин. Той заяви това в интервю с журналистa от телевизионната компания ITV Пиърс Морган, откъси от което са публикувани от вестникThe Mail on Sunday, предава  ТАСС . \r\n„Мисля, че можем много добре да се разберем (с Путин). Попитаха ме: вие приятели ли сте, или врагове? Отговарям, че сега още е рано да се каже, но точно в момента смятам, че сме съперници. Откровено казано за САЩ и Великобритания, както и други страни е добре да се разбират с Русия и Китай и други държави... Това е хубаво, а не лошо. Това действително е добро“, заяви Тръмп. \r\nПрезидентът на САЩ също така изрази мнение, че Путин трябва да уважава това, което страните-членки на НАТО са направили за укрепването на договора. „Сега имаме една по-силна НАТО, отколкото беше дълги години. И от миналата година, откакто бях избран за президент, ние събрахме допълнително $34 млрд. И ако добавим към това всички други неща, които свърших, то президентът Путин трябва да уважава това, което свършихме“, заяви американският държавен глава в отговор на въпрос дали не мисли да се изтегли от НАТО, за да угоди на руския си колега. \r\nТАСС припомня, че в момента Тръмп е на работна визита във Великобритания. В неделя вечерта президента на САЩ планира да излети за Хелзинки, където на следващия ден ще се състои срещата с Владимир Путин. \r\nПревод и редакция:", "date": "2018.07.15", "title": "ТАСС: Доналд Тръмп иска САЩ и Великобритания да имат добри отношения с Русия и Китай"}
{"url": "http://www.focus-news.net/news/2018/07/15/2545476/plovdiv-betonniyat-most-v-plovdiv-e-vremenno-zatvoren-za-dvizhenie-zaradi-podmyana-na-osvetlenie.html", "text": "Бетонният мост в Пловдив е временно затворен за движение, заради подмяна на осветление, предаде репортер на  Радио „Фокус“ – Пловдив . Ограничението е валидно до 13.00 часа днес. Маршрутът на автобусни линии №1, 11, 27 и 36 от общинската транспортна схема е променен двупосочно. Водачите трябва да подбират алтернативни маршрути за придвижване в посочения времеви интервал. Извършва се ремонт на участък от топлопреносната мрежа на улица „Петко Д. Петков“, в участъка между ул. „Мали Богдан“ и ул. „Д-р Рашко Петров“. Ремонтните дейности ще продължат  до 18.00 часа. В посочения период движението в участъка се осъществява двупосочно в западното платно съобразно одобрена временна схема. До края на деня ще бъде затворена за движение и част от булевард „Шести септември“ в града, на участъка при моста „Адата“ и кръстовището с булеварда, заради ремонтни дейности. Променен е маршрутът на автобусите по линия №26 от основния вътрешноградски транспорт. Към този час трафикът на територията на града се осъществява с нормална интензивност и без затруднения. Пътните настилки са сухи и нормално проходими. \r\nСпокойно е движението и по основните направления в Пловдивска област, съобщиха от Областното пътно управление. По-засилено движение се отчита по пловдивския участък на АМ „Тракия“. Пътните настилки на територията на областта са сухи и нормално проходими. От Областното пътно управление предупреждават за риск от активизирането на свлачища и срутища по пътищата в планинските райони, особено по отсечките Бачково-Нареченски бани и Кричим-Девин. Водачите трябва да бъдат особено бдителни, преминавайки по посочените участъци. Движението по пътя Югово-Лъки се осъществява в една лента, поради пропадане на част от пътното платно. Движението се регулира с пътни знаци. Срокът на временното ограничение е до 3 август. До 15 септември движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. \r\nТони МИХАЙЛОВ", "date": "2018.07.15", "title": "Пловдив: Бетонният мост в Пловдив е временно затворен за движение, заради подмяна на осветление"}
{"url": "http://www.focus-news.net/news/2018/07/15/2545477/negovo-preosveshtenstvo-belogradchishkiyat-episkop-polikarp-shte-oglavi-arhiereyska-sveta-liturgiya-za-hramoviya-praznik-na-tsarkvata-sveti-machenitsi-kirik-i-yulita-grad-bankya.html", "text": "В днешния празничен за християните неделен ден,  Света Литургия в храм „Св. мчци Кирик и Юлита“, за храмовия празник на известната църква от гр. Банкя, с  благословението на Негово светейшество Българския патриарх и Софийски митрополит Неофит, ще оглави  Преосвещеният Белоградчишки епископ Поликарп, викарий на Софийския митрополит, предаде репортер на  Агенция „Фокус“ . Начало: 9.00 часа. Същият ден епископ Поликалп ще раздаде сертификати на деца от летния лагер от Кремиковския манастир.  \r\nНикола Петков", "date": "2018.07.15", "title": "Негово преосвещенство Белоградчишкият епископ Поликарп ще оглави архиерейска света Литургия за храмовия празник на църквата \"Свети мъченици Кирик и Юлита\", град Банкя"}
{"url": "http://www.focus-news.net/news/2018/07/15/2545479/pazardzhik-v-rodopskata-chast-na-oblastta-ostava-opasnostta-ot-padashti-kamani.html", "text": "Спокойно е движението по главните пътища на област Пазарджик. Ограничение има на моста в село Бошуля, който е част от републиканската пътна мрежа, съобщи за  Радио „Фокус“ – Пазарджик  дежурният в Областно пътно управление -Пазарджик. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.", "date": "2018.07.15", "title": "Пазарджик: В Родопската част на областта остава опасността от падащи камъни"}
{"url": "http://www.focus-news.net/news/2018/07/15/2545480/veliko-tarnovo-ogranicheno-e-dvizhenieto-po-patya-mezhdu-gorna-oryahovitsa-i-selo-arbanasi.html", "text": "Ограничено е движението по пътя между Горна Оряховица и село Арбанаси. В отсечката от  км 44+090 до км 46+474 текат ремонтни дейности, съобщиха за  Радио „Фокус“ – Велико Търново  от Областно пътно управление. Срокът за приключване на преасфалтирането е 20 август. Обходният маршрут е през село Шереметя. Условията за пътуване в региона са нормални. Времето е слънчево и топло, настилките – сухи. Движението не е натоварено, но се очаква засилване на трафика надвечер. По-интензивен ще е по главните и второстепенни пътища в региона – София – Варна и Велико Търново – Русе. Допълнително въведени ограничения в областта няма.   Отворен за движение е Прохода на Републиката, но там все още е в сила предупреждението за опасност от падащи камъни. Нека шофьорите карат внимателно и със съобразена скорост. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до края на 11 януари 2019 година. \r\nЛуиза ТРАНЧЕВА", "date": "2018.07.15", "title": "Велико Търново: Ограничено е движението по пътя между Горна Оряховица и село Арбанаси"}
{"url": "http://www.focus-news.net/news/2018/07/15/2545481/gabrovo-uchastak-ot-patya-mezhdu-sevlievo-i-gabrovo-e-zatvoren-za-remont.html", "text": "Участък от пътя между Севлиево и Габрово е затворен за ремонт. В отсечката от км 18+000 до км 18+965, в района на село Новаковци се извършва поправка на пътно съоръжение при км 18+693. Движението по направлението Габрово – Севлиево се организира  през селата Горна Росица, Райновци, Враниловци и град Севлиево. В обратна посока се преминава през селата Горна Росица, Гъбене, Райновци и Враниловци. От Областно пътно управление – Габрово съобщиха за  Радио „Фокус“ – Велико Търново , че ремонтът трябва да приключи до 12 септември, а на мястото е поставена  необходимата пътна сигнализация.  Условията за пътуване в региона са нормални. Времето е ясно и слънчево, а настилките са сухи. Трафикът в началото на деня е спокоен.  \r\nВ едната лента се пренасочва движението в участък от пътя Севлиево – Драгановци. В отсечката от км 7+331 до км се 13+138 се извършва укрепване на стена и ремонт на съоръжения. Дейностите трябва да приключат до края на октомври. Движението в друга част на  път II-44 Драгановци – Габрово, от км 14+600 до км 23+978,36 и от км 25+731 до км 28+972,75, се осъществява в едната лента или част от нея, както и по банкета, поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.07.15", "title": "Габрово: Участък от пътя между Севлиево и Габрово е затворен за ремонт"}
{"url": "http://www.focus-news.net/news/2018/07/15/2545482/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от Планинска спасителна служба (ПСС) при БЧК. Сутринта по най-високите части на планините е имало мъгла, която вече се разсейва. Силен вятър духа само в района на вр. Ботев, където условията за туризъм към момента не са подходящи. По-късно през деня може би ще се подобрят. Температурата там е 6 градуса. В по-ниското температурите са от 11 до 16 градуса. Работят лифтовите съоръжения по курортите. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.07.15", "title": "ПСС: Добри са условията за туризъм в планините"}
{"url": "http://www.focus-news.net/news/2018/07/15/2545483/veliko-tarnovo-s-praznichna-liturgiya-v-katedralata-rozhdestvo-bogorodichno-be-pochetena-pametta-na-sv-machenitsi-kirik-i-yulita.html", "text": "С празнична литургия в катедралния храм „Рождество Богородично“ в старата столица почетоха паметта на светите мъченици Кирик и Юлита. Богослужението, на което дойдоха десетки миряни, започна с камбанен звън, предаде репортер на  Радио „Фокус“ – Велико Търново . Днес, на 15 юли, Българската православна църква чества Седмата Неделя след Петдесетница – Денят на светите Отци от 6-те Вселенски събори. \r\nСпоред преданията  Св. Юлита произлизала от рода на предишните римски царе. Овдовяла на млади години, като имала само един тригодишен син Кирик,тя живеела в град Икония (област Ликаония) и била предадена на Христовата вяра. Своя син тя кръстила веднага след рождението му, а като станал на три години, научила го на вяра и молитва, доколкото едно дете на такава възраст може да възприеме. След дълги гонения тя попаднала в килийския град Тарс, заедно с детето си. Но и тук не могла да се скрие и скоро била изведена със сина си на съд. Управителят я попитал за нейното име, род и отечество. Тя се нарекла само християнка. Управителят тогава й отнел сина и заповядал да я бият с волски жили. Същото казало и детето й, когато го попитали кой е. То било убито от императора, който оглавявал гоненията. Виждайки как синът й Кирик пострадал преди нея, св. Юлита се изпълнила с радост и поблагодарила на Бога, загдето нейният син се удостоил с мъченически венец. След много мъки и Юлита била посечена с меч. Това станало в 304 година. Телата на пострадалите за Христа майка и дете били хвърлени без погребение да бъдат изядени от зверове. Но две слугини нощно време ги взели и погребали. Едната от тях показала на вярващите мястото, където били погребани мъчениците и разказала за тяхното мъченичество. Мощите на светците били намерени нетленни. И до днес те са чудотворни. Част от тия мощи се намира в Охрид, в църквата „Св. Богородица“. \r\nЛуиза ТРАНЧЕВА", "date": "2018.07.15", "title": "Велико Търново: С празнична литургия в катедралата „Рождество Богородично“ бе почетена паметта на св. мъченици Кирик и Юлита"}
{"url": "http://www.focus-news.net/news/2018/07/15/2545484/reuters-redzhep-taiyp-erdogan-e-predupredil-che-ako-siriyskata-armiya-se-opita-da-vleze-v-idlib-tova-mozhe-da-razrushi-sporazumenieto-za-deeskalatsiya-tvardi-iztochnik.html", "text": "Президентът на Турция Реджеп Таийп Ердгоан е казал на руския си колега Владимир Путин в събота, че споразумението за деескалиране на сирийския конфликт може да бъде разрушено ако правителствените сили започна военна операция в провинция Идлиб, предава  Reuters , като се позовава на свой източник от турското президентство. \r\nПутин и Ердоган говориха по телефона, след като силите на Асад издигнаха националното знаме над контролираните от дълго време от терористите части на град Дераа в четвъртък. \r\n„Президентът Ердоган подчерта, че страданията на мирното население в Дераа са тревожещии и че ако режима се опита да направи същото в Идлиб същината на споразумението от Астана ще бъде окончателно разрушена“, е заявил източникът на американската агенция. \r\n„Ройтерс“ припомня, че с помощта на Русия и Иран, Башар Асад освободи по-голямата част от Сирия, но терористичните групировки продължават да контролират северозападната провинция Идлиб, докато поддържаните от САЩ кюрди владеят голяма част от пустинята в Североизточна Сирия. \r\nСъгласно споразумението за създаване на зона на деескалация между Москва и Анкара, Турция установи редица наблюдателни пунктове в Идлиб. \r\nИзточникът на американската агенция твърди, че Ердоган е предупредил, че избягването на „негативни развития“ в провинцията е от решаващо значение за участието на представители на групировките на поредния кръг от преговорите в Астана на 30-31 юли. \r\nПревод и редакция:", "date": "2018.07.15", "title": "Reuters: Реджеп Таийп Ердоган е предупредил, че ако сирийската армия се опита да влезе в Идлиб, това може да разруши споразумението за деескалация, твърди източник"}
{"url": "http://www.focus-news.net/news/2018/07/15/2545485/pss-mazh-e-zaginal-v-niskite-chasti-na-planinite-okolo-sofiya.html", "text": "Мъж е загинал в ниските части на планините около София. Това съобщиха за  Агенция „Фокус“  от Планинска спасителна служба (ПСС) при  \r\nИмало е и акция за изгубен човек в района на „Щъркелово гнездо“, но той е намерен.  \r\nПри друга акция в село Червен, Пловдив две жени са се изгубили, но по-късно са били намерени след акцията на ПСС.  \r\nОчаквайте подробности!", "date": "2018.07.15", "title": "ПСС: Мъж е загинал в ниските части на планините около София"}
{"url": "http://www.focus-news.net/news/2018/07/15/2545478/evtanaziraneto-na-ovtse-i-kozi-v-yambolsko-prodalzhava.html", "text": "Евтаназирането на овце и кози продължава в с. Шарково, Ямболско. Мярката е предприета, за да се спре разпространението на откритата чума по дребните преживни животни. Към момента огнищата на болестта има в Ямболска и Бургаска области. Евтанизация бе извършена във Воден, Крайново и Странджа. През последните дни бяха евтаназирани повече от 3000 овце и кози.  \r\nТече разследване, за да се установи откъде чумата е влязла в страната. \r\nВчера земеделският министър се срещна с протестиращи животновъди от община Болярово. Пред тях министърът заяви, че се търсят варианти обезщетенията за умъртвените животни да са адекватни на загубите.", "date": "2018.07.15", "title": "Евтаназирането на овце и кози в Ямболско продължава"}
{"url": "http://www.focus-news.net/news/2018/07/15/2545487/varna-ne-se-otchita-natovarvane-na-trafika-po-osnovnite-napravleniya-za-sofiya-dobrich-i-burgas.html", "text": "Не се отчита натоварване на трафика по основните направления за София, Добрич и Бургас, движението по републиканската пътна мрежа на територията на Варненска област е с нормална интензивност, предаде репортер на  Радио „Фокус“ – Варна . Пътните настилки са сухи, видимостта е добра.  \r\nПо данни на Агенция „Пътна инфраструктура“ до края на седмицата се очаква да приключи ремонтът на 4-километровата отсечка от платното за Варна на автомагистрала „Хемус“. Движението в участъка Варна – Бургас от км 0+000 до км 8+600 се осъществява с повишено внимание поради ръчно косене на тревни площи. Трафикът е организиран чрез временна организация на движение до 21 юли. Напредва основният ремонт на виадукт „Звездица“ на автомагистрала „Черно море“. Трафикът на всички автомобили се осъществява двупосочно в платното за Варна. През август няма да се извършват ремонтни работи на съоръжението, за да не се затруднява трафикът през активния туристически сезон. Те ще бъдат подновени през есента. Спряно е движението на тежкотоварни автомобили при 83 км по пътя Кранево – Варна, обходният маршрут е през Кичево – Оброчище. По пътя Старо Оряхово – Гроздьово от км 0+000 до км 17+377 трафикът се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Полицейското присъствие в региона е засилено с цел ограничаване на тежките инциденти през сезона. Призовават се водачите да шофират с повишено внимание и съобразена скорост. \r\nМарияна ВАЛЕНТИНОВА", "date": "2018.07.15", "title": "Варна: Не се отчита натоварване на трафика по основните направления за София, Добрич и Бургас"}
{"url": "http://www.focus-news.net/news/2018/07/15/2545489/narodniyat-predstavitel-ot-gerb-vezhdi-rashidov-daryava-3000-leva-za-lechenieto-na-dashteryata-na-poetesata-margarita-petkova.html", "text": "Народният представител от ГЕРБ Вежди Рашидов оповести, че дарява 3000 лева за лечението на тежко болната Надежда Огойска, дъщеря на поетесата Маргарита Петкова. Това съобщиха от  Комисията по културата и медиите  в Народното събрание. \r\n„Зная колко е тежък този момент и за Маргарита, и за дъщеря й, зная какво е да се бориш за живота си, зная, че само съчувствие не стига, трябват и пари. Разбрах от драматичните думи на Маргарита Петкова, че семейството изживява много трудни дни и че са нужни средства за скъпоструващата операция на Надежда. Искам да помогна младата жена да пребори рака“, каза Вежди Рашидов. Той се познава отдавна с Маргарита Петкова и е съпричастен с голямата тревога в семейството й. „Искам да дам надежда на Надежда и на нейните деца“, обясни Рашидов. \r\nВежди Рашидов многократно през годините е дарявал пари за хора в беда, за лечението на болни артисти, за сираци, за възрастни творци, за стипендии на талантливи деца. Приходите от цяла своя изложба през 2016 г. той дари на Клиниката по детска онкология при болница „Царица Йоанна – ИСУЛ“. В Армения и до днес помнят големия му жест след унищожителното земетресение през 1988-ма, когато Вежди Рашидов дарява заедно с Георги Трифонов на най-тежко пострадалия град Спитак 60 хиляди долара, получени тогава от изложбата им в Индия.", "date": "2018.07.15", "title": "Народният представител от ГЕРБ Вежди Рашидов дарява 3000 лева за лечението на дъщерята на поетесата Маргарита Петкова"}
{"url": "http://www.focus-news.net/news/2018/07/15/2545490/varna-mazh-e-zaginal-pri-pozhar-v-zhilishtna-sgrada-v-zh-k-vinitsa.html", "text": "Мъж е загинал при пожар в жилищна сграда в ж. к. „Виница” във Варна. Това съобщиха от  ОДМВР - Варна . Около 01.10 часа, тази нощ, на телефон 112, е постъпил сигнал за пожар, възникнал в приземния етаж на кооперация в квартала. На място незабавно са изпратени екипи на РДПБЗН – Варна. Установено е, че в сградата е имало мъж, който е загинал. Изясняват се причините и обстоятелствата за възникването на инцидента, както и за смъртта на мъжа.  \r\nПо случая е образувано досъдебно производство.", "date": "2018.07.15", "title": "Варна: Мъж е загинал при пожар в жилищна сграда в ж. к. „Виница”"}
{"url": "http://www.focus-news.net/news/2018/07/15/2545470/politicoeu-donald-tramp-si-igrae-golf-dokato-shotlandskite-aktivisti-obikalyat-ulitsite.html", "text": "Доналд Тръмп прекара цялата събота, играейки голф в Шотландия, докато хиляди либерални активисти бяха изкарани по улиците да протестират срещу него и неговите политики, пише  европейската редакция на електронното издание Politico . \r\nПолицията обяви, че 10 хиляди са обикаляли улиците на Единбург в марш на име „Карнавал на съпротивата“ в събота, когато протестираха срещу съществуването на американския президент. \r\nАктивистите дори стигнаха до портите на голф клуба на Тръмп Turnberry, където бе отседнал държавния глава заедно със семейството си. \r\nСъгласно информацията на BBC, президентът на САЩ не си е направил труда да се срещне с първия секретар на Шотландия Никола Стърджън, въпреки че, според нейните думи, тя не е отказвала среща с него. \r\nПревод и редакция:", "date": "2018.07.15", "title": "Politico.eu: Доналд Тръмп си играе голф, докато шотландските активисти обикалят улиците"}
{"url": "http://www.focus-news.net/news/2018/07/15/2545491/tri-spasitelni-aktsii-sa-provedeni-v-rayona-na-otryad-pss-sofiya.html", "text": "В рамките на вчерашния ден в района на отряд ПСС-София се проведоха три спасителни акции. Това съобщи за  Агенция „Фокус“  планинският спасител Павел Павлов. Акциите са проведени в района на Златните мостове на Витоша, в района на \"Щъркелово гнездо\" и между с. Железница и Плана планина. \r\nВъв връзка с акцията между село Железница и Плана планина, където е починал мъж, Павлов обясни: „Акцията се проведе през деня. Отидохме, за да помогнем да се пренесе човек до асфалтов път, откъдето да може да го поеме Спешна помощ. Когато отидохме на място човекът беше починал“. Павлов уточни, че не става дума за инцидент, свързан с планината. „При смъртен случай тече предварително производство. На място дойдоха следствени органи. Извърши се всичко, което се прави по процедура“, допълни  Павел Павлов.", "date": "2018.07.15", "title": "Три спасителни акции са проведени в района на отряд ПСС-София"}
{"url": "http://www.focus-news.net/news/2018/07/15/2545493/a1-on-makedoniya-zamestnik-kmeta-na-belgrad-smyata-che-zasilvashtite-se-mezhdunarodni-pozitsii-na-sarbiya-prechat-na-ostanalite-balkanski-narodi.html", "text": "Ако не е конструктивната позиция на Сърбия, оглавявана от президента Александър Вучич, кой знае какво би могло да се случи на Балканите, заяви пред местната телевизия „Пинк“ Горан Весич, високопоставен функционер на управляващата Сръбската прогресивна партия (СПП) и заместник-кмет на Белград, цитиран от  македонската електронна медия “A1 On” . \r\n„Сърбия има все по-силни международни позиции и това им пречи на останалите балкански народи и на всички, които са против нас на Балканите. Това фрустрира нашите противници, защото една силна Сърбия може да защитава себе си и сънародниците си на Балканите“, категоричен е Весич. \r\nВ коментар за изявата на бившия бошняшки военен командир Насер Орич, който заяви, че до война може да се стигне по-бързо, отколкото се очаква, Васич заяви, че силните позиции на Сърбия ядосват нейните противници. \r\n„Затова и имате подобни изявления от (лидера на босненските мюсюлмани) Бакир Изетбегович, от Македония, а да не говорим за постоянните изказвания от Косово. Значи тях постоянно ги ядосва позицията на Сърбия и силата на президента Вучич в международната общност и това не е нищо ново, заяви Весич. \r\nСпоред мнението на сръбския политик, фактът, че Вучич е бил на срещи с най-могъщите световни държавници от Русия, Китай, Германия, САЩ и други, говори за това, че „нашата позиция е по-голяма от нашата страна и от нашата икономическа мощ“. \r\nПревод и редакция:", "date": "2018.07.15", "title": "“A1 On” (Македония): Заместник-кмета на Белград смята, че засилващите се международни позиции на Сърбия пречат на останалите балкански народи"}
{"url": "http://www.focus-news.net/news/2018/07/15/2545495/inzh-svetoslav-glosov-vinetkite-v-balgariya-sa-nay-evtinite-v-evropa.html", "text": "Винетките в България са най-евтините в Европа. Всеки, който ползва пътищата на страната, трябва да има и своя принос към поддръжката им. Това каза инж. Светослав Глосов – член на Управителния съвет на Агенция „Пътна инфраструктура“ (АПИ), в интервю за предаването „Събуди се“ по  Нова телевизия .  \r\n„Укиенд винетката би струвала около 10 лв. Това е въпрос на одобрение и от страна ЕК. До голяма степен така ще се намалят разходите на пътуващите през уикендите“, коментира той. Инж. Глосов подчерта, че създаването на дневна винетка няма да се обсъжда и отбеляза, че подобен документ не се използва в нито една държава. „От 1 януари догодина ще бъде въведена електронна винетка само за леките коли”, каза още шефът на АПИ. \r\nТой допълни, че предстои да бъде обособено ново звено към агенцията, което ще отговаря за контрола на тол системата и електронната система за винетки. \r\n„Тол системата е справедлива система за таксуване. Тя ще касае предимно тежкотоварните автомобили с тегло над 12 тона”, каза още инж. Глосов.", "date": "2018.07.15", "title": "Инж. Светослав Глосов: Винетките в България са най-евтините в Европа"}
{"url": "http://www.focus-news.net/news/2018/07/15/2545494/burgas-s-normalna-intenzivnost-se-osashtestvyava-dvizhenieto-v-oblastta.html", "text": "С нормална интензивност се осъществява движението в област Бургас. Това съобщи за  Радио „Фокус“ – Бургас  дежурният от Областно пътно управление - Бургас. Пътните настилки са сухи и нормално проходими. \r\nОграничено е движението за за МПС над 10 т до 31 декември 2018 г. по пътя Варовник – Вълчаново ханче в участъка от км 20+000 до 39+200 поради стесняване на пътното платно, по пътя от разклона за с. Варовник до кръстовището с път II-79 от км 22+400 до км 39+300 заради намален габарит на пътното тяло и по пътя Черница – Сунгурларе – Чубра.  \r\nДвижението по основните улици и булеварди в град Бургас е с нормална интензивност. \r\nМария ГЕОРГИЕВА", "date": "2018.07.15", "title": "Бургас: С нормална интензивност се осъществява движението в областта"}
{"url": "http://www.focus-news.net/news/2018/07/15/2545498/blagoevgrad-silno-intenziven-e-trafikat-na-izhod-za-leki-avtomobili-na-gkpp-kulata-i-gkpp-ilinden.html", "text": "Силно интензивен е трафикът на изход за леки автомобили на ГКПП „Кулата“ и ГКПП „Илинден“. Това съобщиха за  Радио „Фокус“ – Пирин  от „Гранична полиция“. \r\nЛора КАЛЧЕВА", "date": "2018.07.15", "title": "Благоевград: Силно интензивен е трафикът на изход за леки автомобили на ГКПП „Кулата“ и ГКПП „Илинден“"}
{"url": "http://www.focus-news.net/news/2018/07/15/2545499/pavel-pavlov-pss-mashtabna-aktsiya-po-izdirvane-na-vazrasten-mazh-se-provede-v-rayona-na-shtarkelovo-gnezdo.html", "text": "Мащабна акция по издирване на възрастен мъж се проведе в района на „Щъркелово гнездо“. Това съобщи за  Агенция „Фокус“  планинският спасител Павел Павлов във връзка с проведената акция в района на „Щъркелово гнездо“. Павлов уточни, че акцията е била мащабна и се е провела в рамките на почти два дни. „От 13 юли, в района на „Щъркелово гнездо“ протече мащабно издирване на изгубил се възрастен мъж, който е нямал и обхват на телефона“, разказа Павлов и допълни, че са участвали екипи на полицията, пожарната, дирекция „Сигурност“ на Столична община. Той уточни, че екип на ПСС от 4 души се е включил в акцията на 14 юли. „Намерихме човекът жив, в добро здравословно състояние, предвид, че е прекарал цяла нощ на открито“, каза още той. \r\nВ рамките на вчерашния ден ПСС са оказали съдействие и на млад мъж, счупил крака си в района на \"Златните мостове\".", "date": "2018.07.15", "title": "Павел Павлов, ПСС: Мащабна акция по издирване на възрастен мъж се проведе в района на „Щъркелово гнездо“"}
{"url": "http://www.focus-news.net/news/2018/07/15/2545492/ministar-rumen-porozhanov-zaradi-otkritite-ognishta-na-chuma-mozhe-da-bade-vazbranen-iznosa-na-vsyakakvi-produkti-ot-ovtsevadniya-sektor.html", "text": "Заради откритите огнища на чума може да бъде възбранен износа на всякакви продукти от овцевъдния сектор. Това каза министърът на земеделието, храните и горите Румен Порожанов в предаването „Тази събота и неделя“ по  бТВ . „Чумата по овцете тръгна от Северна Африка – Мароко, завъртя се през Азия и за съжаление Турция също е обхваната от тази чума. Вече имаме 5 открити огнища на чума в пограничните общини, които в момента са сложени под възбрана. Пробите, които са взети при първите проби от Воден и Кости са положителни и потвърдени от френската лаборатория. До този момент сме взели над 6000 проби, но в три от населените места, едно от които е Малко Шарково, където вчера бях също има положителна проба. До момента в първите 2 огнища са избити малко под 2000 животни, а в тези 3 селища са отново малко под 2000“, допълни той.   \r\n„Тази болест за първи път влиза в ЕС. Санкцията за държавата ни е, че тя ще бъде обявена като държава със заболяване. Ще бъде възбранено износа на всякакви продукти от овцевъдния сектор. Това означава да си останем в рамките на България. Важно е да не се разнасят животни от общините с открити огнища“, допълни още той.", "date": "2018.07.15", "title": "Министър Румен Порожанов: Заради откритите огнища на чума може да бъде възбранен износа на всякакви продукти от овцевъдния сектор"}
{"url": "http://www.focus-news.net/news/2018/07/15/2545501/georgi-parvanov-na-balkanite-ima-nov-lider-amerikanskata-diplomatsiya.html", "text": "На Балканите има нов лидер - американската дипломация. Това каза Георги Първанов, президент на България в периода 2002 – 2012 г. в предаването „Денят започва с Героги Любенов“ по  БНТ . „Вижте последните дни срещите на Ципрас с вицепрезидента на САЩ. Очевидно, че Щатите са в основата на всичко това, което се случи - дано да е за добро“, каза още той и заяви, че добавянето на географски локации към името на Македония остава неприемливо. \r\nГеорги Първанов заяви, че Българското европредседателство е било успешно, особено в частта си за евроинтеграцията на Западните Балкани. Той допълни, че Скопие гледа към ЕС и НАТО заради компромиси от страна на България и изтъкна, че американската дипломация е новият лидер на Балканите. \r\n„Очаквах да има шаблонни, стандартни документи, но слава Богу видяхме европейска перспектива за някои от нашите съседки, което може да ни радва“, каза той. Скопие гледа към Европа заради компромисите на София, заяви Георги Първанов. Според него името „Северна Македония“ угажда на Гърция, защото снема претенциите на Македония към античната ѝ история, но претенциите към българската история продължават. \r\nСпоред Георги Първанов модернизацията на армията трябва да отива към средства, които могат да се използват за борбата с тероризма. Той добави, че все пак думата има военната експертиза, но изтъкна, че сегашният президент Румен Радев не следва да налага мнението си по въпроса в качеството си на държавен глава. „Това че президентът Радев е бил военен, не му дава право да се изказва като държавен глава, налагайки своята експертиза“, заяви той. Георги Първанов заяви, че президентът Радев наистина е бил изолиран от Европредседателството, но това не му е давало основание да е твърде критичен към постиженията му. \r\nГеорги Първанов засегна темата за модернизацията на Българската армия и заяви, че т.нар. „голям шлем“ от енергийни проекти е бил най-доброто решение за инвестиционни проекти през всичките години на прехода. По думите му е позитивен факт, че първите държавници бяха на посещение в Москва, което е дало шанс да се деблокират проектите, за което е имало „намеци“. Той отрече обаче да става дума за грандиозни инвестиционни планове. \r\n„Нещо скромно може да се случи. От газопровода „Южен поток“ остава може би една тръба и то при добро желание не само на Русия, но и от Турция. Що се отнася до „Белене“, там схемата е много по-сложна, защото китайци се спрягат за потенциален инвеститор, стана дума и за французите. сигурно трудно ще минем без руснаците, но това е работа на компетентните звена“, каза в заключение той.", "date": "2018.07.15", "title": "Георги Първанов: На Балканите има нов лидер - американската дипломация"}
{"url": "http://www.focus-news.net/news/2018/07/15/2545502/blagoevgrad-natovaren-e-trafikat-v-oblastta.html", "text": "Натоварен е трафикът по главните пътища в Благоевградска област. Това съобщиха за  Радио „Фокус“ – Пирин  от Областно пътно управление – Благоевград. Най-натоварено към момента е движението по автомагистрала „Струма“ и главен път Е-79 в посока от и за Гърция. Няма данни за образуването на сериозни задръствания или колони от автомобили. До момента няма регистрирани тежки пътни инциденти в региона. Пътните настилки са сухи и нормално проходими, времето е ясно, слънчево и топло.  \r\nНяма въведени ограничения за движение заради ремонтни дейности по републиканската пътна мрежа в региона. Повишена е опасността от падащи камъни в Кресненското дефиле и по второкласен път 19 Симитли – Гоце Делчев. \r\nТрафикът е интензивен на входните и изходните пътни артерии на областния център. Колони от автомобили се образуват на моменти в районите около жп и автогарата. По булевардите „Св. Димитър Солунски“ и „Васил Левски“ трафикът е натоварен, но не се образуват задръствания. Движението по улица „Славянска“ в района на болницата се извършва сравнително спокойно. През нощта няма регистрирани тежки инциденти в града. Автобусите се движат по разписание. \r\nЛора КАЛЧЕВА", "date": "2018.07.15", "title": "Благоевград: Натоварен е трафикът в областта"}
{"url": "http://www.focus-news.net/news/2018/07/15/2545497/babh-shte-dade-izvanredna-preskonferentsiya-po-povod-dokazvaneto-na-bolestta-chuma-po-drd-i-merkite-za-ogranichavane-na-zarazata-na-16-yuli.html", "text": "По повод въпросите, свързани с доказването на болестта чума по дребния рогат добитък (ДРД) и мерките, предприети за ограничаване на заразата, ръководството на Българската агенция по безопасност на храните (БАБХ) ще даде извънредна пресконференция, която ще се проведе от 10.00 часа на 16 юли в сградата на централното управление на БАБХ на бул. \"Пенчо Славейков\" 15А. Това съобщиха от пресцентъра на  БАБХ .", "date": "2018.07.15", "title": "БАБХ ще даде извънредна пресконференция по повод доказването на болестта чума по ДРД и мерките за ограничаване на заразата на 16 юли"}
{"url": "http://www.focus-news.net/news/2018/07/15/2545505/sofiya-121-dushi-sa-se-registrirali-za-elektronna-faktura-i-sms-izvestyavane-po-vreme-na-run-green-a-366-darveta-shte-badat-zasadeni-prez-esenta-v-zapadna-balgariya.html", "text": "121 души са се регистрирали за електронна фактура и смс-известяване по време на „Run Green“. Броят на участниците в инициативата определи „ЧЕЗ Електро България“ АД да закупи 366 дървета, които ще бъдат засадени през есента в паркове и населени места в Западна България. Това съобщиха от пресцентъра на  дружеството .  \r\nНа 14 юли „ЧЕЗ Електро България“ АД и 5kmrun.bg проведоха съвместно Run Green – бягане за възрастни и деца, организирано всяка събота в Южния парк в София от 5kmrun.bg. \r\nRun Green е първата от поредица инициативи, част от кампанията „Зареждаме Ви с енергия“, по време на която „ЧЕЗ Електро България“ АД ще организира и провежда събития, свързани с грижата за околната среда и енергийната ефективност. Целта на Run Green е да популяризира използването на електронната фактура, като удобен и сигурен, модерен начин за получаване на месечните сметки, който дава и възможност за личен принос към опазване на природната среда. \r\nПо време на събитието бяха направени 121 нови регистрации за електронна фактура и смс-известяване. Всеки, регистрирал се за двете услуги, получи специален еко-подарък от „ЧЕЗ Електро България“ АД. Освен безспорните си екологични ползи, електронната фактура е изключително удобна за клиентите. По-бързата и сигурна доставка, постоянният достъп до архив на месечните сметки по всяко време, гарантираната сигурна защита на личните данни, спестяването на време и възможността за лесно и практично контролиране на разходите са предимства, които определят избора на клиентите за замяна на хартиената версия с модерния и екологичен, електронен вариант на фактура. \r\nСъвместното засаждане на секвоя от организатори и участници по време на Run Green постави символичното начало на акция на „ЧЕЗ Електро България“ АД и gorata.bg за залесяване на територии в паркове и населени места в Западна България. 366 дървета ще бъдат засадени през есента от доброволци – служители на ЧЕЗ и граждани. Броят на дърветата бе определен от броя на участниците в Run Green, между които и 48 деца. \r\n10 от участвалите в Run Green спечелиха ваучери по 100 лева, осигурени от „ЧЕЗ Електро България“ АД, за пазаруване в специализиран, спортен магазин. Всеки втори, пробягал разстоянието от 5 км спечели бъф, брандиран с логото на събитието. Всички деца, пробягали разстоянието от 2 км получиха подарък раничка.   \r\nЗначителен брой участници се възползваха и от възможността да се снимат на специална фото-стена и да споделят снимката си публично във фейсбук с #We do Green. Следващата седмица един от тях ще бъде изненадан с награда от „ЧЕЗ Електро България“ АД.", "date": "2018.07.15", "title": "София: 121 души са се регистрирали за електронна фактура и смс-известяване по време на „Run Green“, а 366 дървета ще бъдат засадени през есента в Западна България"}
{"url": "http://www.focus-news.net/news/2018/07/15/2545488/hasan-rouhani-sasht-sa-izolirani-za-sanktsiite-sreshtu-iran-dori-sred-sayuznitsite-si.html", "text": "Президентът на Иран Хасан Роухани заяви, че САЩ са по-изолирани от всякога по въпроса за санкциите срещу Иран, дори и сред съюзниците си, пише  електронното издание на турски ежедневник Yeni Safak . \r\nРоухани, в свое обръщение, излъчено по иранската държавна телевизия, говори след срещите си с председателя на местния меджлис и председателя на правосъдната система. Той, пише турският вестник, изглежда се опитваше да разсее опасенията на населението, предизвикани от решението на американския президент Доналд Тръмп да се оттегли от ядрената сделка с Техеран.  \r\nВъзможното възобновяване на икономическите санкции на САЩ предизвика бързо обезценяване на иранската валута и протести на търговците, коментира „Йени Шафак“. \r\n„Днес, положението е такова, че САЩ са по-изолирани от всякога по въпроса за санкциите. Незаконните действия на Америка... дори я изолираха от нейните собствени съюзници, както видяхме“, заяви Роухани, визирайки протестите на британски активисти срещу посещението на Доналд Тръмп на острова. \r\n„Правителството гарантира на хората, че няма да има проблеми за страната с енергетиката, транспорта, продоволствията и производството“, подчерта държавният глава. \r\nПревод и редакция:", "date": "2018.07.15", "title": "Хасан Роухани: САЩ са изолирани за санкциите срещу Иран, дори сред съюзниците си"}
{"url": "http://www.focus-news.net/news/2018/07/15/2545503/pavel-pavlov-pss-horata-otpravili-se-kam-planinata-tryabva-da-izpolzvat-samo-markiranite-pateki.html", "text": "Хората, отправили се към планината, трябва да използват само маркираните пътеки. Това каза за  Агенция „Фокус“  планинският спасител Павел Павлов. Във връзка със проведената акция в района на \"Златните мостове\", при която пострада млад мъж, Павлов заяви: „Районът на \"Златните мостове\" – Морените, на Витоша не е място за преход в планината. Това е характерно образование, природна забележителност, със своята красота, но не е място за разходки. Районът е различен, добре е да се избягва. Павлов посъветва хората, отправили се към планината, да се разхождат само по маркираните пътеки. „Лято е, но нека хората не забравят, че става дума за планина“, каза още той.", "date": "2018.07.15", "title": "Павел Павлов, ПСС: Хората, отправили се към планината, трябва да използват само маркираните пътеки"}
{"url": "http://www.focus-news.net/news/2018/07/15/2545500/ministar-rumen-porozhanov-babh-ne-raboti-dostatachno-dobre-s-horata-v-yambolsko.html", "text": "БАБХ не работи достатъчно добре с хората в Ямболско. Това каза министърът на земеделието, храните и горите Румен Порожанов в предаването „Тази събота и неделя“ по  бТВ . „Българската агенция по храните не работи достатъчно добре с хората в Ямболско. Трябваше да им се обясни на място каква е болестта, да им се покаже заповедта”, каза земеделският министър Румен Порожанов. \r\nПо думите му в момента седем общини на територията на страната са под карантина. Пробите от първите огнища са положителни и са потвърдени от независима лаборатория във Франция. „Районът е рисков. Върху частните лекари трябва да има много засилен контрол, както и да засилим контрола върху пограничните общини”, поясни Порожанов. \r\nЗемеделският министър е категоричен, че без заповед животни не се избиват. „Вчера хората в Шарково много добре разбраха. При стартирането на процедурата трябваше да бъдат събрани, да им бъде обяснено. Да, няма как да го приемат лесно, добре го разбираме, но това са мерките, които трябва да бъдат предприети”, категоричен е Порожанов. \r\nНа въпрос дали ще последват оставки, Порожанов каза, че предстои да направи оценка на ситуацията. \r\n„Хората много добре разбраха мерките, защото тази болест може да се пренесе по остатъка от територията. Трябва да има повече прозрачност и комуникация с потърпевшите”, каза Порожанов.", "date": "2018.07.15", "title": "Министър Румен Порожанов: БАБХ не работи достатъчно добре с хората в Ямболско"}
{"url": "http://www.focus-news.net/news/2018/07/15/2545504/plovdiv-eparhiyskiyat-manastir-sv-sv-kirik-i-yulita-v-asenovgrad-otbelyazva-hramoviya-si-praznik.html", "text": "Епархийският манастир „Св. св. Кирик и Юлита” в кв. „Горни Воден“ в Асеновград отбелязва храмовия си празник. Това съобщиха за  Радио „Фокус“ – Пловдив  от Пловдивската митрополия. По повод празника Негово Високопреосвещенство Пловдивският митрополит Николай оглавява архиерейска света Литургия. Според житието на светците, света Юлита загинала мъченически заедно с невръстния си син Кирик по време на гоненията срещу християните при римския император Диоклециан. Мощите на светците били намерени нетленни и до днес те са чудотворни. Част от тези мощи се намира в църквата „Св. Богородица” в Охрид. \r\nГорноводенския манастир „Св.св. Кирик и Юлита” е основан по време на Втората българска държава, най-вероятно през 14 вел, на мястото на сегашното аязмо. Разрушен е по време на помохамеданчването на чепинските българи през 17 век, но към края на века е възобновен на днешното му място под името „Св. Петка”. По-късно бил възобновен и старият манастир. През 1810 година двата манастира били опожарени от кърджалиите, а през 1816 година започва възобновяването на сегашния манастир, което завършва през 1835 година. В годините на османското владичество манастирът станал гръцки. Управлявали го гръцки монаси и тогава всички старини, които той е притежавал били унищожени. Само върху каменната чешма в двора, изградена през 1696 година от майстор Никола, е запазен възпоменателен надпис на български език, което показва, че по това време, въпреки гръцкото влияние, Горноводенския манастир си оставал български. През 1906 година манастирът е превзет от отряд лясковци и едва от 1930 година официално е отново български. Манастирът е пострадал сериозно при пожар през 1924 година и при Чирпанското земетресение през 1928 година. През 20-те и 30-те години на 20 век в манастира е функционирало богословско училище. През периода 1943-1944 година той е превърнат в концлагер. След 9 септември манастирът запустява, а след това е превърнат в Дом за хора с душевни недъзи. В периода 1983-1987 година манастирът е преизграден изцяло и е превърнат в творческа база на Съюза на българските архитекти. \r\nДвуетажни постройки оформят манастирските крила и ограждат големия манастирски двор. Комплексът включва жилищни и стопански постройки, църква и отдалечени на 500 метра от тях аязмо и параклис. Сградите обособяват почти квадратен двор. Най-добре е запазено източното жилищно крило с централната фасада на манастира. В средата на манастирския двор се издига голяма триабсидна църква, покрита с тежки каменни плочи. Строителният й план и масивният й градеж я правят интересен в архитектурно и художествено отношение паметник на българската култура от времето на Възраждането. Манастирската църква е в чест на „Света Параскева“. По своето оформление тя наподобява в голяма степен централната църква на Бачковския манастир. Зографисването на храма е станало между 1847 и 1850 година от възпитаника на атонските художествени ателиета Алекси Атанасов, подпомаган от своите ученици. Особено внимание те отделили на темата за мъченичеството и християнската саможертва. Стенописите са  в ярък колорит, които правят силно впечатление със сюжетното си  многообразие и с високото майсторство на изпълнението. Най-силно впечатление прави композицията „Страшният съд”. Специалистите отделят особено внимание на позлатената дърворезба на иконостаса, вероятно дело на местен майстор, успял да вмести в нея почти всичко от растителния и животински свят на района. Сред красивата възрожденска живопис се открояват няколко безценни икони, шест от които са сътворени от Захари Зограф – „Св. Атанасий“, „Иисус Христос“, „Св. Йоан Предтеча“ и Св. Богородица-„Животворящия източник“. Негова икона е и тази на „Св. св. Кирик и Юлита“, поставена на десния кивот. \r\nНа шест километра от аязмото е параклисът „Св. св. Кирик и Юлита“, който представлява еднокорабна, едноабсидна църква без притвор, граден от ломен камък и бигорни блокове. Аязмото и параклисът са изградени върху малка тераса, до която води калдъръмен път. \r\nТони МИХАЙЛОВ", "date": "2018.07.15", "title": "Пловдив: Епархийският манастир „Св. св. Кирик и Юлита” в Асеновград отбелязва храмовия си празник"}
{"url": "http://www.focus-news.net/news/2018/07/15/2545496/ministar-rumen-porozhanov-po-metodologiya-na-zhivotno-kompensatsiyata-e-sredno-150-lv-nezavisimo-ot-tova-shte-predlozha-uvelichenie.html", "text": "По методология на животно компенсацията е средно 150 лв., независимо от това ще предложа увеличение. Това каза министърът на земеделието, храните и горите Румен Порожанов в предаването „Тази събота и неделя“ по  бТВ .  \r\n„Обезщетенията за хората ще бъде нормално, няма да ги ощетени по никакъв начин. Средно за овце и кози оценката е за около 150 лева на животно. Независимо от предложената методология за изчисление на обезщетенията ще предложа едно увеличение, което да бъде одобрено и да достигне до 190 лева. Тя трябва да бъде одобрено от Министерски Съвет. Методологията за съжаление е по средни цени на агростатистиката, която не винаги отразява най-добре“, поясни министър Порожанов.", "date": "2018.07.15", "title": "Министър Румен Порожанов: По методология на животно компенсацията е средно 150 лв., независимо от това ще предложа увеличение"}
{"url": "http://www.focus-news.net/news/2018/07/15/2545506/ekspert-rusiya-balgariya-se-saglasi-da-vleze-v-evrozonata.html", "text": "Зоната на единната европейска валута ще се попълни с още един член. България има намерение да премине към еврото. В четвъртък министрите на финансите от еврозоната дадоха зелена светлина на София да се присъедини към банковия съюз на блока. Това е първата крачка по пътя към еврото, пише  електронното издание на руското списание „Експерт“ . \r\nВ момента България отговаря на номиналните изисквания към страните, които искат да влязат в еврозоната. София понижи инфлацията, „оздрави“ обществените финанси и вече е привързала националната валута – лева – към еврото. От друга страна, България се смята за най-бедната страна в Европейския съюз. Явно широко разпространената корупция и проблемите в редица банки не способстват за бързото влизане на страната в еврозоната. \r\nМинистрите на финансите на членките на еврозоната съгласуваха график за следващите ходове, които трябва да предприеме България. Първият от тях е влизането на страната в банковия съюз на еврозоната, което ще отнеме около една година. София ще подаде заявлението за влизане в съюза още следващата седмица. \r\nПревод и редакция:", "date": "2018.07.15", "title": "„Експерт“ (Русия): България се съгласи да влезе в еврозоната"}
{"url": "http://www.focus-news.net/news/2018/07/15/2545508/veliko-tarnovo-sredstva-za-dvoyki-s-reproduktivni-problemi-se-nabirat-na-nedelen-bazar-v-grada.html", "text": "Средства за двойки с репродуктивни проблеми се набират на неделен базар във Велико Търново. Събитието е организирано от фондация „Искам бебе“, която работи с подкрепата на Община Велико Търново, съобщиха за  Радио „Фокус“ – Велико Търново  от организацията. Базарът ще продължи до 14.00 часа. Той се провежда в парк „Марно поле“ в центъра на града. Там, до чешмичката, има щанд, на който се предлагат различни ръчно изработени изделия, запазени детски дрехи, обувки и играчки. Подготвена е и касичка с логото на фондацията, където, който иска да помогне, може да остави определена сума, според възможностите си. Със събраните средства ще бъдат подпомогнати двойки с репродуктивни проблеми в региона. \r\nЛуиза ТРАНЧЕВА", "date": "2018.07.15", "title": "Велико Търново: Средства за двойки с репродуктивни проблеми се набират на неделен базар в града"}
{"url": "http://www.focus-news.net/news/2018/07/15/2545507/api-dvizhenieto-po-avtomagistrala-hemus-v-posoka-sofiya-pri-km-37-se-osashtestvyava-v-edna-lenta-poradi-katastrofa.html", "text": "Движението по автомагистрала \"Хемус\" в посока София при км 37 се осъществява в една лента, поради катастрофа. Това съобщиха от пресцентъра на  Агенция \"Пътна инфраструктура\"  (АПИ). Изпреварващата лента е затворена, движението се осъществява в активната и аварийната лента.", "date": "2018.07.15", "title": "АПИ: Движението по автомагистрала \"Хемус\" в посока София при км 37 се осъществява в една лента, поради катастрофа"}
{"url": "http://www.focus-news.net/news/2018/07/15/2545486/ria-novosti-vanshniyat-ministar-na-germaniya-predupredi-donald-tramp-da-ne-sklyuchva-separativni-sdelki-s-vladimir-putin.html", "text": "Министърът на външните работи на Германия Хайко Маас предупреди президента на САЩ Доналд Тръмп да не сключва едностранни сделки за сметка на европейските съюзници на срещата с руския лидер Владимир Путин, предава  РИА Новости . \r\n„Едностранни сделки за сметка на собствените съюзници ще са вредни и за САЩ. Който бие по своите партньори рискува в крайна сметка да загуби“, заяви германският министър в интервю пред Bild. \r\nТой също така изрази надежда, че американо-руските преговори ще позволят да се постигне прогрес по ядреното разоръжаване. „Винаги сме казвали, че диалогът с Русия е нужен“, добави Маас. \r\nСамият Доналд Тръмп по-рано заяви в интервю пред Daily Mail, че смята руския президент за твърд човек, а самата Русия – за съпернук, но изрази увереност, че си струва да се разбере с Москва и посъветва Великобритания и другите страни да направят същото. \r\nПревод и редакция:", "date": "2018.07.15", "title": "РИА Новости: Външният министър на Германия предупреди Доналд Тръмп да не сключва сепаративни сделки с Владимир Путин"}
{"url": "http://www.focus-news.net/news/2018/07/15/2545509/vanshniyat-ministar-na-frantsiya-es-shte-se-protivopostavi-na-opitite-na-donald-tramp-da-go-destabilizira.html", "text": "Министърът на външните работи на Франция Жан Ив льо Дриан заяви, че Европейският съюз ще се съпротивлява срещу президента на САЩ Доналд Тръмп, който се опитва „да дестабилизира Съюза“, предава  белградското радио „Б92“ . \r\nСъгласно думите на льо Дриан, Тръмп има намерение „да дерайлира международното сътрудничество“. \r\nФренският дипломат, цитиран от местния телевизионен канал BMF, смята, че американският президент „не може да понесе, че има алианс на име Европейски съюз, но Европа няма да позволи да бъде дестабилизирана“. \r\n„Тръмп вярва единствено в конфликтните взаимоотношения и се опитва да разруши многостранните усилия за насърчаване на търговията, борба с климатичните проблеми и ядрените дейности във връзка с Иран“, подчерта льо Дриан. \r\nПревод и редакция:", "date": "2018.07.15", "title": "Външният министър на Франция: ЕС ще се противопостави на опитите на Доналд Тръмп да го дестабилизира"}
{"url": "http://www.focus-news.net/news/2018/07/15/2545510/gd-granichna-politsiya-trafikat-e-silno-intenziven-na-gkpp-kalotina-na-vhod-a-na-gkpp-kulata-i-na-gkpp-makaza-na-izhod-za-leki-avtomobili.html", "text": "На ГКПП \"Калотина\" на българо-сръбската граница трафикът е силно интензивен на вход за леки автомобили. Гранични пунктове с ненатоварено движение са ГКПП \"Връшка чука\" и ГКПП \"Брегово\". Това съобщиха от пресцентъра на  ГД \"Гранична полиция\" . На ГКПП \"Кулата\" и на ГКПП \"Маказа\" на българо-гръцката граница трафикът е силно интензивен на изход за леки автомобили.  Гранични пунктове с ненатоварено движение са ГКПП \"Капитан Петко Войвода\", ГКПП \"Илинден\" и ГКПП \"Ивайловград\".  \r\nНа ГКПП \"Капитан Андреево\" на българо-турската граница трафикът е интензивен на изход за товарни автомобили. Граничен пункт с ненатоварено движение е ГКПП \"Лесово\". На българо-румънската граница трафикът е интензивен на вход за леки автомобили.   \r\nНа българо-македонската граница трафикът е нормален на всички контролно-пропускателни пунктове.", "date": "2018.07.15", "title": "ГД \"Гранична полиция\": Трафикът е силно интензивен на ГКПП \"Калотина\" на вход, а на ГКПП \"Кулата\" и на ГКПП \"Маказа\" - на изход за леки автомобили"}
{"url": "http://www.focus-news.net/news/2018/07/15/2545511/balagoevgrad-tsarkoven-sabor-po-povod-predstoyashtiya-praznik-na-sv-marina-shte-se-provede-v-selo-rakitna.html", "text": "Църковен събор по повод предстоящия празник на св. Марина ще се проведе в село Ракитна. Това съобщиха за  Радио „Фокус“ – Пирин  от Община Симитли. Празникът за жителите на населеното място ще се проведе днес, тъй като тази година денят, в който честваме светицата – 17 юли, се пада вторник. Съборът ще бъде при параклиса, носещ името „Св. Марина“ в малкото населено място. В навечерието на Илинден, отново в днес, в местността „Поповка” в село Брестово, в подножието на причудливия скален масив Коматиница, жители и гости ще се съберат на обща трапеза и ще почетат св. Илия с курбан за здраве. \r\nЛора КАЛЧЕВА", "date": "2018.07.15", "title": "Балагоевград: Църковен събор по повод предстоящия празник на св. Марина ще се проведе в село Ракитна"}
{"url": "http://www.focus-news.net/news/2018/07/15/2545514/inzh-svetoslav-glosov-s-vavezhdaneto-na-elektronnite-vinetki-ot-1-yanuari-shte-ima-i-uikend-vinetki.html", "text": "С въвеждането на електронните винетки от 1 януари ще има и уикенд винетки, които ще улеснят пътуващите през почивните дни, това каза в сутрешния блок на Нова телевизия инж. Светослав Глосов, председател на Управителния съвет на Агенция „Пътна инфраструктура“. Това съобщиха от пресцентъра на  АПИ . Цената на уикенд винетката ще бъде около 10 лева. Той посочи, че винетките в България са най-евтините в Европа. След въвеждането на електронна винетка за леките автомобили от  1-ви януари няма да се променя цената им, ще отпаднат стикерите, а при заплащане на електронна винетка, номерът на автомобила ще бъде въведен в електронна система, която ще следи за нарушители, обясни инж. Глосов. \r\nС промените в закона за пътищата, се предвижда промяна в структурата на агенцията и създаване на специално звено, което ще поддържа тол системата и електроните винетки, и ще извършва контролни функции, каза инж. Глосов. Трафик патрули по пътищата ще има от началото на следващата година. Тол системата е справедлива система за таксуване на товарните автомобили, заплащането е за изминато разстояние. Очакват се значителни приходи от въвеждането на тол системата, те ще бъдат изцяло за изграждане на нова пътна инфраструктура, за ремонт на съществуващата и за поддръжка на самата система, подчерта инж. Глосов. \r\nПрез лятото няма да има ремонти по АМ „Тракия”, които да затрудняват трафика, заяви инж. Глосов. Ремонти има основно по АМ „Хемус”, но те ще продължат минимум година и половина, тъй като не е добро състоянието на съоръженията, които не са ремонтирани повече от 35-40 години, откакто са построени, и ремонтът им е наложителен. Инж. Глосов призова шофьорите да спазват пътната сигнализация и въведените ограничения в участъците, на които се извършват ремонтни дейности и да не извършват неправилни изпреварвани в стеснените участъци, за да не се образуват тапи. \r\nГотова е бетоновата конструкция на пешеходния надлез при с. Атия. Предстои монтирането на пасарелката над пътя, то ще се извърши през тъмната част на денонощието от 23 юли до 26 юли, когато трафикът не е много интензивен, каза инж. Глосов.", "date": "2018.07.15", "title": "Инж. Светослав Глосов: С въвеждането на електронните винетки от 1 януари ще има и уикенд винетки"}
{"url": "http://www.focus-news.net/news/2018/07/15/2545515/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ от 17.00 часа днес. Това съобщиха от  екипа на предаването „Беновска пита“  по „Канал 3” и Радио „К2”. Нейни събеседници в днешното издание на предаването на тема „Политиката, глупако!“, което ще започне с коментар на Беновска, ще бъдат: \r\n- Красимир Каракачанов - ВМРО, вицепремиер, Емил Димитров-Ревизоро - ОП, Волен Сидеров – „Атака” - кой клати ОП в коалицията с ГЕРБ; \r\n- проф. Румен Христов, Кольо Колев, Медиана - ще победи ли с партия президентът Радев или СДС се завръща; \r\n- Спас Панчев, БЗНС - кой, как  и защо управлява БСП; \r\n- Дамян Войновски, ДАИ - ДАИ отговорна ли е за смъртта по пътищата; \r\n- Ивайло Крачунов, „Блиц” - кой, как  и защо управлява медиите. \r\nПовторението можете да гледате по „Канал 3” и да слушате по Радио „К2” от 22.30 часа. Можете да пишете на e-mail адрес: benovskapita@gmail.com.", "date": "2018.07.15", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/07/15/2545512/mvr-mazh-i-11-godishno-momche-sa-otkarani-v-bolnitsa-sled-katastrofa-na-am-hemus.html", "text": "Мъж и 11-годишно момче са откарани в болница след катастрофа на АМ \"Хемус\". Това съобщиха от пресцентъра на  МВР . Пътният инцидент е възникнал след тунела \"Витиня\" в посока София тази сутрин минути след 9.00 часа. По първоначални данни автомобил, с румънска регистрация, се е блъснал в мантинелата. От удара са пострадали шофьорът и 11-годишно момче, пътувало в колата. Те са откарани в столична болница.    \r\nНа място са екипи на пътна полиция, извършва се оглед, изясняват се причините за инцидента. Движението на моторни превозни средства се осъществява  в активна и аварийна лента по АМ \"Хемус\", посока София, затворена за движение е  изпреварващата лента.", "date": "2018.07.15", "title": "МВР: Мъж и 11-годишно момче са откарани в болница след катастрофа на АМ \"Хемус\""}
{"url": "http://www.focus-news.net/news/2018/07/15/2545518/afp-oon-otchete-rekorden-broy-na-zaginalite-v-afganistan-ot-2009-nasam.html", "text": "Броят на загиналите мирни жители на Афганистан е достигнал рекордни нива през първото шестмесечие на 2018 година, показа проучване на ООН, публикувано в неделя,  предава  AFP . \r\nОбщо са загинали 1692 души, или с 1% повече от миналата година и това е рекорд, откакто ООН води такива статистически данни от 2009-а година. Още 3430 са ранени, което е с 5% по-малко от същия период на миналата година. \r\nРекордът е поставен въпреки безпрецедентното за 17-годишния военен конфликт примирие между „талибаните“ и силите за сигурност на Афганистан през миналия месец, което, в общи линии, бе спазвано и от двете страни. \r\nПревод и редакция:", "date": "2018.07.15", "title": "AFP: ООН отчете рекорден брой на загиналите в Афганистан от 2009 насам"}
{"url": "http://www.focus-news.net/news/2018/07/15/2545520/obshtina-gorna-oryahovitsa-da-se-kara-po-bavno-po-uchastaka-ot-patya-arbanasi-gorna-oryahovitsa-po-koyto-se-izvarshva-remont.html", "text": "Да се кара по-бавно по участъка от пътя Арбанаси – Горна Оряховица, по който се извършва ремонт, апелират от строителната фирма. Предупреждението важи за тези, които имат пропуски за преминаване, съобщиха от пресцентъра на  Община Горна Оряховица . В съобщението се казва, че ако гражданите продължат да преминават от там с автомобилите си с висока скорост, фирмата ще бъде принудена да затвори участъка за движение. Ремонтните дейности по пътя Арбанаси - Горна Оряховица към момента се извършват в срок и се очаква в началото на август пътят да бъде отворен.", "date": "2018.07.15", "title": "Община Горна Оряховица: Да се кара по-бавно по участъка от пътя Арбанаси – Горна Оряховица, по който се извършва ремонт"}
{"url": "http://www.focus-news.net/news/2018/07/15/2545519/veliko-tarnovo-s-22-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 22 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката там е 294 см, а температурата на водата е 24.2 градуса.  \r\nПредимно слънчево ще се задържи и днес над българския участък на Дунав. Увеличение на облачността се очаква в следобедните часове на изток, но валежи са малко вероятни. Ще остане топло, с максимални температури между 26° и 31°.", "date": "2018.07.15", "title": "Велико Търново: С 22 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/07/15/2545517/aktsenti-v-predavaneto-chudesata-na-severozapada.html", "text": "В предаването „Чудесата на Северозапада“, съвместно издание на  Радио „Фокус“  и  Предприемачи ГЕРБ  всяка седмица ви разказваме за Северозападния регион, за хората, свързали живота си с този край и допринасящи с делата си за неговия просперитет и развитието му.  \r\nЗа Конституцията, станала символ на новия път, по който България тръгна – към изграждането на демократична и правова държава, ще разговаряме с народния представител от ГЕРБ – Видин Владимир Тошев.  \r\nРемонти, обновяване на улична мрежа, рехабилитация на междуселски пътища – това са дейностите, които се извършват през летния сезон на територията на община Кула. За променящата се среда в този малък град на северозападната ни граница, за създаването на добри условия на живот в него, ще разговаряме с кмета на Общината д-р Владимир Владимиров, който е член на ПП ГЕРБ и е избран за кмет на Кула втори мандат.  \r\nВ „Чудесата на Северозапада“ ви представяме личности, борили се за освобождението, културното и духовното въздигане на Северозапада. Днес ще ви разкажем за един от кметовете на Видин, който е оставил най-дълбока следа и светли спомени от службата си в Общината - Димитър Балев. Мария Новакова, главен специалист в Държавен архив – Видин, посочва, че Димитър Балев широко разтваря вратите на Общината еднакво за всички - богати и бедни, и пръв възвестява принципа, че в общината няма наши и ваши, че всички граждани са еднакви - свои и равни пред закона.  \r\nВ Северозападна България в средата на юли е усилена жътва. В края на предаването ще говорим за жътварските обичаи в този регион, когато стопанките вдигат на нивата първия сноп и казват: „Тази година успях да вдигна снопа, но догодина дано не успея, за да бъдат по-тежки класовете“. Ще ви представим една рецепта, характерна за сезона – „жътварско кисело“, която и днес е предпочитана в много домакинства във Видинския край.  \r\nПредаването „Чудесата на Северозапада“ се излъчва всяка неделя от 13.00 до 14.00 часа. Водещ е Анна Лозанова.", "date": "2018.07.15", "title": "Акценти в предаването „Чудесата на Северозапада“"}
{"url": "http://www.focus-news.net/news/2018/07/15/2545516/korneliya-ninova-bsp-v-s-sharkovo-puskame-speshno-zhalba-do-prokuraturata-s-koyato-iskame-spirane-na-zapovedta-za-izbivane-na-zhivotnite.html", "text": "Поисках официално документи, на база на които се избиват животни. Беше ми връчена заповед RD11-1245. В нея пише, че решението за изпълнение на комисията е от 4.07.2018, а протоколът за лабораторните резултати е от 9.07.2018 г. Това каза Корнелия Нинова, която е в с. Ширково, съобщиха от пресцентъра на  БСП . \"Разговарях с главния прокурор Сотир Цацаров. Помолих МВР да оттеглят полицаите, за да не се стига до сблъсъци. Пускаме спешно жалба до Прокуратурата, с която искаме спиране на заповедта за избиване на животните. Тук съм с народните представители от региона и няма да си тръгнем, докато не се изясни истината\", каза още тя.", "date": "2018.07.15", "title": "Корнелия Нинова, БСП в с. Шарково: Пускаме спешно жалба до Прокуратурата, с която искаме спиране на заповедта за избиване на животните"}
{"url": "http://www.focus-news.net/news/2018/07/15/2545525/kyustendil-ogranicheno-e-dvizhenieto-po-patya-smolichano-pelatikovo-poradi-propadane-na-chast-ot-patnoto-platno.html", "text": "Ограничено е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. Това съобщиха за  Радио „Фокус“ – Пирин  от Областно пътно управление – Кюстендил. Двупосочно движение в една лента се извършва движението на третокласен път 107 след Рилски манастир от км 27+600 до км 27+800, поради свличане на скална маса на пътното платно. Шофьорите трябва да се движат с повишено внимание на третокласен път 623 Бобов дол-Жедна от км 14+800 до км 15+560, тъй като се изгражда ново трасе и се усвояват нови площи.  Нормално интензивен е трафикът по главен Е-79 и автомагистрала „Струма“ в областта. \r\nЛора КАЛЧЕВА", "date": "2018.07.15", "title": "Кюстендил: Ограничено е движението по пътя Смоличано-Пелатиково, поради пропадане на част от пътното платно"}
{"url": "http://www.focus-news.net/news/2018/07/15/2545513/blagoevgrad-lek-avtomobil-e-katastrofiral-na-okolo-2-km-predi-kresna-po-patya-za-blagoevgrad-shofyorat-e-zaginal-na-myasto.html", "text": "Лек автомобил е катастрофирал на около 2 км преди Кресна по пътя за Благоевград. Това съобщи слушател на  Радио „Фокус“ . По думите му шофьорът на лекия автомобил е загинал на място. Трафикът в района е силно затруднен.", "date": "2018.07.15", "title": "Благоевград: Лек автомобил е катастрофирал на около 2 км преди Кресна по пътя за Благоевград, шофьорът е загинал на място"}
{"url": "http://www.focus-news.net/news/2018/07/15/2545526/api-ogranicheno-e-dvizhenieto-na-pat-i-1-simitli-kresna-poradi-katastrofa.html", "text": "Oграничено е движението на път I-1 Симитли - Кресна, поради катастрофа. Това съобщиха от пресцентъра на  Агенция \"Пътна инфраструктура\" . На място има полиция и всички изчакват на място.", "date": "2018.07.15", "title": "АПИ: Oграничено е движението на път I-1 Симитли - Кресна, поради катастрофа"}
{"url": "http://www.focus-news.net/news/2018/07/15/2545530/pazardzhik-zabranyava-se-vsyakakav-vid-stroitelstvo-prez-perioda-ot-15-yuli-do-30-avgust-na-letovishte-sveti-konstantin.html", "text": "С оглед осигуряване спокойствието и почивката на летовище „Свети Константин” през активния летен сезон се забранява всякакъв вид строителство и подготовка за строителство през периода 15 юли  до 30 август, съобщиха за  Радио „Фокус“ – Пазарджик  от Община Пещера. Забраната е наложена със заповед на кмета на община Пещера Николай Зайчев. При констатиране на нарушения да се образуват административно-наказателни преписки срещу виновните лица за налагане на предвидените  в цитираната наредба санкции. \r\nРадослава МУРДЖЕВА", "date": "2018.07.15", "title": "Пазарджик: Забранява се всякакъв вид строителство през периода от 15 юли до 30 август на летовище „Свети Константин”"}
{"url": "http://www.focus-news.net/news/2018/07/15/2545523/blagoevgrad-dvizhenieto-po-patya-ot-razklona-na-kresna-kam-s-stara-kresna-se-izvarshva-dvuposochno-v-edna-lenta-zaradi-tezhkiya-paten-intsident-sas-zaginal.html", "text": "Тежък пътен инцидент е възникнал днес към 11.00 часа на разклона на Кресна за с. Стара Кресна. Според първоначалната информация при удар между лек автомобил и цистерна е загинал шофьорът на колата. Това съобщиха от пресцентъра на  МВР . На място са екипи на \"Пътна полиция\", които извеждат катастрофиралите моторни превозни средства в безопасна за движението зона.  \r\nВъведена е временна организация на движението по пътя от разклона на Кресна към с. Стара Кресна. То се извършва двупосочно в една лента.", "date": "2018.07.15", "title": "Благоевград: Движението по пътя от разклона на Кресна към с. Стара Кресна се извършва двупосочно в една лента, заради тежкия пътен инцидент със загинал"}
{"url": "http://www.focus-news.net/news/2018/07/15/2545522/standard-makedoniya-vmro-dpmne-shte-provede-protesten-marsh-v-kavadartsi.html", "text": "Основната македонска опозиционна партия ВМРО-ДПМНЕ ще проведе протестен марш срещу правителството на страната в неделя от 14:00 българско време в град Кавадарци, предава  скопското електронно издание \"Стандард\" . \r\nШествието ще тръгне от паметника в Кавадарци, посветен на формирането на първия комитет на ВМРО, който в последствие става Солунски. \r\nПревод и редакция:", "date": "2018.07.15", "title": "„Стандард“ (Македония): ВМРО-ДПМНЕ ще проведе протестен марш в Кавадарци"}
{"url": "http://www.focus-news.net/news/2018/07/15/2545527/korneliya-ninova-bsp-premierat-boyko-borisov-da-idva-v-sharkovo-da-chue-horata-kakvo-govoryat-i-da-otgovarya.html", "text": "Премиерът Бойко Борисов да идва в Шарково, да чуе хората какво говорят и да отговаря. Това каза за  Агенция „Фокус“  лидерът на БСП Корнелия Нинова, която се намира в ямболското село Шарково. Във връзка с вчерашното посещение на министър Румен Порожанов и срещата му с животновъдите, Нинова попита: „За какво идва вчера, да им обещае по 150 лв. на животно. Тук казват, че по–малко от 250 лв. не е реално обезщетение. Те не могат с тези пари да си възстановят стадата“, коментира лидерът на БСП. „Откъде дойде тази зараза? Изобщо има ли зараза? И Порожанов или кой да идва тук? Борисов да отговаря. Да дойде да чуе хората какво говорят, но да не политизирам въпроса“, коментира тя. По думите й целият район се обезлюдява. „Тези хора нямат поминък, няма какво да правят. Няма какво да ядат. Половината са млади. Къде ще отидат? И те ще избягат в Европа“, коментира още Корнелия Нинова. \r\nДеница КИТАНОВА", "date": "2018.07.15", "title": "Корнелия Нинова, БСП: Премиерът Бойко Борисов да идва в Шарково, да чуе хората какво говорят и да отговаря"}
{"url": "http://www.focus-news.net/news/2018/07/15/2545533/lyatna-viktorina-ot-kampaniyata-moyat-grad-e-moyata-krepost-nosi-nagradi-ot-mrrb.html", "text": "Министерството на регионалното развитие и благоустройството стартира специална игра-викторина с въпроси, част от кампанията „Моят град е моята крепост“. Това съобщиха от пресцентъра на  МРРБ . Всеки делничен ден, в периода от 16 юли до 27 юли в сайта на радио NJOY (www.njoy.bg – секция „ИГРИ“) и Фейсбук страницата на телевизия CITY (www.facebook.com/cityradiotv/ ), ще бъдат публикувани нови снимки на обекти - културна и туристическа инфраструктура, финансирани от Оперативна програма „Региони в растеж“ 2014-2020 г., а участниците ще трябва да познаят кой е обектът и къде се намира. Тези, които отговорят вярно ще спечелят страхотни летни награди в две категории - победител на „деня“ и победител на „седмицата“. Играта ще продължи и през новата учебна година.  \r\nОбразователно-патриотична кампания „Моят град е моята крепост“ има за цел да популяризира постигнатото в регионите със средства от Оперативна програма „Региони в растеж“ и да накара децата да се гордеят още повече с родните си места. През май месец бяха проведени две състезания - полуфинали в Шумен и Кюстендил, като на тях присъстваха близо 1000 деца и учители. Отборите бяха изпитвани от известните актьори Димитър Рачков и Васил Василев – Зуека, а помощ на децата оказваше водещата на „Аз обичам България“ Евелина Павлова. Участниците премериха знания в три състезателни кръга. В първи кръг всеки отбор отговори на два въпроса от родния му край, като трябваше да познае обектите от снимката (културна и туристическа инфраструктура, финансирана от Оперативна програма „Региони в растеж“). Във втори кръг участниците трябваше да познаят изпълнителят и името на песента, от която чуваха откъс. Последният кръг беше колело на късмета с региони, всеки отбор отговаряше на въпроси за региона, който показва колелото. Петчленно жури, председателствано от министър Николай Нанков, оцени представянето на учениците. Победител в Кюстендил стана отборът на Перник-Деян Ботев и Калина Брънзова, а в Шумен победиха домакините-Михаил Костов и Ния Димитрова. Всяко събитие бе съпътствано от атрактивна програма, игра с публиката със забавни въпроси, скечове и музикални изпълнения.  \r\nПрез новата учебна година ще се проведат още два полуфинала в Стара Загора и Габрова, а през ноември ще бъде финалът в София.", "date": "2018.07.15", "title": "Лятна викторина от кампанията „Моят град е моята крепост” носи награди от МРРБ"}
{"url": "http://www.focus-news.net/news/2018/07/15/2545535/burgas-intenzivno-e-dvizhenieto-po-patya-kam-pomorie-ravda-nesebar-i-slanchev-bryag.html", "text": "Натоварен е трафикът по пътищата към южните и северните курорти, предаде репортер на  Радио „Фокус“ – Бургас .  Интензивно е движението по пътя към Поморие, Равда, Несебър и Слънчев бряг. Натоварено е движението и на юг от Бургас – по пътя към Атия, Черноморец и Созопол. Интензивен е трафикът и по автомагистрала „Тракия“, в района на Бургас. \r\nПо информация на дежурния на ГКПП „Малко Търново“ засега няма образували се колони от автомобили на пункта и преминаването към момента се осъществява без проблеми. \r\nМария ГЕОРГИЕВА", "date": "2018.07.15", "title": "Бургас: Интензивно е движението по пътя към Поморие, Равда, Несебър и Слънчев бряг"}
{"url": "http://www.focus-news.net/news/2018/07/15/2545532/blagoevgrad-nad-tri-kilometra-e-opashkata-ot-avtomobili-i-v-dvete-posoki-v-rayona-na-katastrofata-pri-kresnenskoto-defile.html", "text": "Над три километра е опашката от автомобили и в двете посоки в района на катастрофата при Кресненското дефиле. Това съобщи слушател за  Радио „Фокус“-Пирин . По думите са се ударили му лек автомобил и цистерна. Две линейки и една пожарна са на мястото на инцидента. Движението е напълно спряно и няма обходен път.", "date": "2018.07.15", "title": "Благоевград: Над три километра е опашката от автомобили и в двете посоки в района на катастрофата при Кресненското дефиле"}
{"url": "http://www.focus-news.net/news/2018/07/15/2545524/korneliya-ninova-bsp-shte-podgotvim-kolektiven-isk-do-balgarski-i-evropeyski-sadilishta-ot-imeto-na-zhivotnovadite-v-strandzhansko-za-tova-koeto-im-e-prichineno-bez-osnovanie.html", "text": "Хората искат от мен да подготвим колективен иск от тяхно име до български и европейски съдилища. Ще го направим за това, което им е причинено. Те подозират, че е без основание. Това каза за  Агенция „Фокус“  лидерът на БСП Корнелия Нинова, която се намира в ямболското село Шарково. Нинова обърна внимание, че от заповедта за евтанизация има  притеснителни факти. „Как така са взели решението за убиване, преди да са излезли пробите. Пише си го черно на бяло. Решение от 4 юли, базиращо се на проби от 9 юли. Положението е изключително напрегнато. Ескалира. Тук има хора от цялата страна. Не са само жителите на Шарково. Оставаме с тях и няма да позволим това да продължава“, каза лидерът на БСП. По думите й хората обясняват, че пробите са от 25-30 дни и оттогава няма умряло животно. „При аутопсията, които правят на животните, няма симптоми за чума. Никой не им е дал протокол, че животното им е болно от чума. Чакат ги да излязат от домовете си, нахлуват и започват да избиват. Не смеем да мръднем от портата на баба Дора ,защото ще дойдат и ще й избият животните“, каза Нинова.  \r\nДеница КИТАНОВА", "date": "2018.07.15", "title": "Корнелия Нинова, БСП: Ще подготвим колективен иск до български и европейски съдилища от името на животновъдите в Странджанско за това, което им е причинено без основание"}
{"url": "http://www.focus-news.net/news/2018/07/15/2545528/mvr-patyat-mezhdu-gr-kresna-i-otbivkata-za-s-stara-kresna-e-zatvoren-za-dvizhenie-na-mps-i-v-dvete-posoki.html", "text": "Пътят между гр. Кресна и отбивката за с. Стара Кресна е затворен за движение на МПС и в двете посоки. Това съобщиха от  ОДМВР-Благоевград . Около 11.00 часа днес на ПП1 Е-79 в района между гр. Кресна и отбивката за с. Стара Кресна е станало ПТП между товарен автомобил /цистерна/ и лек автомобил „Фолксваген Пасат”. В резултат на инцидента е починал водачът на лекия автомобил, чиято самоличност е в процес на установяване.", "date": "2018.07.15", "title": "МВР: Пътят между гр. Кресна и отбивката за с. Стара Кресна е затворен за движение на МПС и в двете посоки"}
{"url": "http://www.focus-news.net/news/2018/07/15/2545537/tass-antipravitelstvenite-protesti-v-yuzhen-irak-eskalirat.html", "text": "Хиляди жители на южните провинции на Ирак излязоха по улиците на градовете в неделя с искане да им се осигурят работни места и да се решат проблемите с електро и водоснабдяването. Антиправителствените протести, които нерядко прерастват в стълкновения със силите за сигурност, продължават седми ден, предава  ТАСС . \r\nПо данните на телевизионния канал Sky News Arabia, в неделя демонстрантите за пореден път са предприели опит да щурмуват сградата на администрацията в Басра. В отговор органите на реда са произвели предупредителни изстрели във въздуха и са използвали сълзотворен газ. В резултат са пострадали четирима души. Аналогична е ситуацията в провинциите Ди Кар и Кербала. \r\nПо разпореждане на премиера Хайдер ал Абади силовите структури са приведени в пълна бойна готовност. В провинции Басра, Кербала, Наджаф и Майсан е в сила комендантски час. Както твърдят медиите, властите, опасявайки се от разширяване на протестното движение, са блокирали достъпа до интернет и социалните мрежи. В обхванатите от протести градове са затворени държавни учреждения и са разположени допълнителни полицейски кордони. \r\nТАСС отбелязва, че антиправителствените акции не стихват въпреки обявените от премиера мерки за излизане от кризата. Конкретно, той се разпореди незабавно да бъдат отделени $3 млрд. от държавния бюджет за исканията на протестиращите. По-рано властите обявиха, че ще осигурят работни места за 10 хиляди души. \r\nРуската агенция припомня, че започналите в Басра мирни демонстрации към неделя вече са обхванали всички южни провинции в Ирак. Миналата седмица манифестантите се опитаха да нахлуят на територията на петролния комбинат „Западна Курна 2“ в Басра, а в петък стотици пробиха в международното летище на Наджаф. В събота демонстрантите блокираха единствения граничен пункт с Кувейт „Сафаван“. В редица случаи протестите прерастват в сблъсъци със силите за сигурност, в резултат от които десетки са ранени, а има и убити. \r\nПревод и редакция:", "date": "2018.07.15", "title": "ТАСС: Антиправителствените протести в Южен Ирак ескалират"}
{"url": "http://www.focus-news.net/news/2018/07/15/2545521/korneliya-ninova-bsp-shte-stoya-kolkoto-tryabva-v-sharkovo-no-nyama-da-dopusnem-nasilie-da-se-spre-naprezhenieto-i-evtanaziyata-dokato-se-ustanovyat-faktite.html", "text": "Ще стоя колкото трябва в Шарково, но няма да допуснем насилие – да се спре напрежението и евтаназията, докато се установят фактите. Това каза за  Агенция „Фокус“  лидерът на БСП Корнелия Нинова, която се намира в ямболското село Шарково. \"Засега това сме го спрели. Страховете на хората тук са, че ако аз си тръгна, полицията отново ще влезе със сила. Затова ще стоя тук. Ще стоя колкото трябва - ден, два три, но няма да допуснем това насилие\", подчерта Нинова. По думите й трябва да се спре напрежението и продължаващото убиване на животни и да се установят фактите. „Ако има данни, да се сложат под карантина останалите животни, да се направят втори проби, да се говори за обезщетяване на хората по реални цени и т.н. Страшно много са въпросите, които се натрупаха“, каза Нинова. „В момента се намирам в село Шарково. Поне от 3-4 часа съм тук. Обстановката беше изключително напрегната и критична. Хората бяха направили жива верига пред полицията и санитарните власти“, каза тя и поясни, че е имало напрежение и имало опасност от физическа саморазправа.  \r\nТя поясни, че е разговаряла с главния прокурор Сотир Цацаров. „Пуснах жалба до Окръжна прокуратура, разговарях с окръжния прокурор. Взехме мерки да обжалваме заповедта, с която се нарежда избиването на животните. До ден днешен на тези хора не им е даден никакъв документ. Аз го поисках и нямаше как да ми се откаже и ми го дадоха. Тази заповед се основава на решение за избиване на животните от 4 юли 2018 г., а документа се цитира, че се основава на проби, които са направени на 9 юли 2018 г. Единият от страховете на хората, че решението за избиване е започнало преди да дойдат окончателните резултати от пробите, се потвърждава. Хората тук нямат никаква информация“, коментира лидерът на БСП. По думите й те са изключително уплашени и агресивни. „Това нещо трябва да се успокои. Знам, че и главният секретар на МВР се намеси, да изтеглят полицията, да не влизат със сила по домовете, да не теглят и влачат хората, каквито случаи тук вече ми разказаха“, каза Нинова. \r\nДеница КИТАНОВА", "date": "2018.07.15", "title": "Корнелия Нинова, БСП: Ще стоя колкото трябва в Шарково, но няма да допуснем насилие – да се спре напрежението и евтаназията, докато се установят фактите"}
{"url": "http://www.focus-news.net/news/2018/07/15/2545536/georgi-parvanov-abv-balgariya-ima-nuzhda-ot-golemite-si-energiyni-proekti-tova-veche-go-osaznavat-dori-i-nay-ostrite-im-krititsi.html", "text": "Председателството ни на Съвета на Европа започна малко по-трудно, по-мудно и аз дори очаквах да има накрая просто някакви стандартни, шаблонни документи. Слава Богу обаче, видяхме европейска перспектива за някои от нашите западни съседки и това само може да ни радва. Това заяви в ефира на БНТ основателят на АБВ и президент на България (2002-2012) Георги Първанов, съобщиха от пресцентъра на  партията . Попитан за коментар по отношение на  перспективите, конкретно на съседна Македония и дали нашата западна съседка гледа по-смело към присъединяването си към  НАТО и ЕС, той посочи: „Можем да кажем, че това е така заради компромисите на София, защото най-голямата сметка за евентуалното членство на Македония в НАТО и ЕС я плати София. Приемането на тази формула „Северна Македония“ изцяло устройва Гърция, защото снема македонските претенции към античната история, но не снема претенциите към съвременната история. Ще изчакаме все пак датата втори август, но уви, очаквам пак да има претенции към българската история. Т.е. нашият проблем не е решен“. \r\n„Преди време ние от АБВ реагирахме с една остра декларация, защото така както предпоследното предложение за име „Илинденска Македония“ беше откровена претенция към историята, която е обща, разбира се, така и името „Северна Македония“ съдържа претенции към Пиринския край. Имам своите притеснения, че така както до момента не стана дума за снемане на претенциите към България, така тези претенции ще бъдат продължени и развити. Миналата година бяхме свидетели на нещо подобно, когато се отбелязваше 2 август – Илинден. В присъствието на българската делегация премиерът Заев изчете един поменик на участници, ангажирани в Илинденското въстание, в градежа на нова Македония и там нямаше българи. Т.е. тази битка за историята подозирам, че ще продължи“. \r\nПо време на интервюто Георги Първанов бе призован за геополитически анализ, както и за оценка на състоянието на Европейския съюз в светлината на предстоящите догодина евроизбори. По думите му обединена Европа страда от липса на лидери. „В Европа има радикализиране и то е резултат от нещо, което наблюдавам вече години наред, това е слабостта на европейските лидери. Аз, например, помня един Юнкер, който беше образец на европейският лидер. Сега го виждам в една съвсем различна светлина, която даже не искам да коментирам. Сега той не е просто друг човек, той е израз на слабостта на Европа. Нали го видяхме във Варна, когато беше срещата с Турция, още тогава подхвърлих, макар предпазливо, подобна оценка. Сега го видяхме и на един друг форум. Но не е нужно да персонифицираме. Затова обаче виждаме един Тръмп, който идва и раздава задачи, удря по масата. От другата страна виждаме Китай, който идва с лидерска претенция на Балканите, но подплатена с конкретни инвестиционни намерения. Ето това е голямата разлика между Европа и САЩ от едната страна и от другата - Китай. На този фон президентът Тръмп каза нещо още по-крайно, че иска да се спре „Северен поток“, защото бил вреден. Аз питам, а какво предлага американската страна? Ако предлага нещо по-добро от Северен или Южен поток добре, тогава можем да разсъждаваме. Но ако няма заместител икономически, стратегически, то тогава такива реплики звучат нелепо“.  \r\nВъв връзка с темата Първанов коментира и настояванията на Доналд Тръмп държавите в НАТО да увеличат разходите си за въоръжение. „Що се отнася до четирите процента . Това е политическо изхвърляне. Разбира се, трябва да се заделят повече ресурси, но за мен по-важното е друго. Къде са корените на тероризма, на новите предизвикателства, от къде тръгна всичко? Тази „Арабска прлет“, тези военни удари, за които някой смятаха, че носят демокрация. Донесоха ли демокрация в Ирак, в Афганистан, в половината от страните от арабския свят – не. По-скоро напротив. Разбуниха нещата и отвориха много по-широк фронт на тероризма. Затова сега стои въпроса, тези пари, които ще се заделят в повече, за какво ще се дават? За мен е особено важно това да са пари, които да се дават за средства, противодействащи на тероризма“. \r\nПо отношение на политическата обстановка в България Георги Първанов посочи, че тя също е белязана от липсата на качествено лидерство и непрестанни конфронтации, които не водят до положителни резултати за страната ни. „Това не е конструктивна обстановка. Вътре, в самите управляващи, например виждам толкова много различия, че не ми е ясно какво ги обединява, освен интереса. Не знам до кога това може да продължава. Виждам и едни отношения между управляващи и опозиция, в които не се ражда нищо национално значимо. Те се карат абсолютно за всичко“.  \r\nВ заключение основателят на АБВ бе призован за мнение и по големите енергийни проекти на България. „Последните събития по-скоро потвърдиха правилността на стратегията за необходимостта от големите енергийни проекти и факта, че така наречения „Голям шлем“ е най-доброто инвестиционно решение, което сме имали за всички години на прехода, с тези над 20 милиарда, които можехме да инвестираме в икономиката ни.  Фактът, че нашите първи държавници бяха в Москва е позитивен. Не бих правил спекулации на темата кой е бил по-добре приет. Важното е,  че това е шанс тези проекти да се деблокират. И понеже в медиите прочетох много гръмки заглавия, ще кажа, че по-скоро нещо скромно може да се случи. От газопровода „Южен поток“ остана може би една тръба и то при добро желание не само от страна на Русия, но и от Турция. Що се отнася до АЕЦ „Белене“ там ситуацията е доста по-сложна, защото освен китайците, които най-често се спрягат като потенциален инвеститор, вече става дума и за французите, а сигурно трудно ще минем и без руснаците. Но това е вече работа на компетентните експертни звена. Най-важното всъщност е, че в България, всички онези, които отричаха тотално, остро така наречения „Голям шлем“, вече узряха до мисълта, че на нас нещо такова ни трябва, защото българската икономика трябва да се развива в ново качество и защото това наистина е шанс да развиваме високотехнологична икономика. А не да сме обслужващия персонал на Европа“, коментира Георги Първанов.", "date": "2018.07.15", "title": "Георги Първанов, АБВ: България има нужда от големите си  енергийни проекти, това вече го осъзнават дори и най-острите им критици"}
{"url": "http://www.focus-news.net/news/2018/07/15/2545538/pregled-na-mezhdunarodnite-novini-do-13-chasa-agentsiya-fokus.html", "text": "Хиляди жители на южните провинции на Ирак излязоха по улиците на градовете в неделя с искане да им се осигурят работни места и да се решат проблемите с електро и водоснабдяването. Антиправителствените протести, които нерядко прерастват в стълкновения със силите за сигурност, продължават седми ден, предава  ТАСС . \r\nПо данните на телевизионния канал Sky News Arabia, в неделя демонстрантите за пореден път са предприели опит да щурмуват сградата на администрацията в Басра. В отговор органите на реда са произвели предупредителни изстрели във въздуха и са използвали сълзотворен газ. В резултат са пострадали четирима души. Аналогична е ситуацията в провинциите Ди Кар и Кербала. \r\nПо разпореждане на премиера Хайдер ал Абади силовите структури са приведени в пълна бойна готовност. В провинции Басра, Кербала, Наджаф и Майсан е в сила комендантски час. Както твърдят медиите, властите, опасявайки се от разширяване на протестното движение, са блокирали достъпа до интернет и социалните мрежи. В обхванатите от протести градове са затворени държавни учреждения и са разположени допълнителни полицейски кордони. \r\nТАСС отбелязва, че антиправителствените акции не стихват въпреки обявените от премиера мерки за излизане от кризата. Конкретно, той се разпореди незабавно да бъдат отделени $3 млрд. от държавния бюджет за исканията на протестиращите. По-рано властите обявиха, че ще осигурят работни места за 10 хиляди души. \r\nРуската агенция припомня, че започналите в Басра мирни демонстрации към неделя вече са обхванали всички южни провинции в Ирак. Миналата седмица манифестантите се опитаха да нахлуят на територията на петролния комбинат „Западна Курна 2“ в Басра, а в петък стотици пробиха в международното летище на Наджаф. В събота демонстрантите блокираха единствения граничен пункт с Кувейт „Сафаван“. В редица случаи протестите прерастват в сблъсъци със силите за сигурност, в резултат от които десетки са ранени, а има и убити. \r\n*** Съветникът на президента на Косово Ардиан Арифай заяви, че под цялостна нормализация на отношенията между Белград и Прищина се разбира взаимно признаване, което, според него „мълком вече се е случило и трябва само да се формализира“, предава  македонската електронна медия „A1 On” . \r\nАрифай изрази тази позиция в интервю пред прищинската телевизия РТК2 на сръбски език. \r\nСпоред съветникът на Хашим Тачи, Сърбия вече мълчаливо признава Косово, така че „диалогът се прави за „де юре“ и „де факто“ признаване на независимостта на Косово от страна на Сърбия“. \r\n*** Броят на загиналите мирни жители на Афганистан е достигнал рекордни нива през първото шестмесечие на 2018 година, показа проучване на ООН, публикувано в неделя,  предава  AFP . \r\nОбщо са загинали 1692 души, или с 1% повече от миналата година и това е рекорд, откакто ООН води такива статистически данни от 2009-а година. Още 3430 са ранени, което е с 5% по-малко от същия период на миналата година. \r\nРекордът е поставен въпреки безпрецедентното за 17-годишния военен конфликт примирие между „талибаните“ и силите за сигурност на Афганистан през миналия месец, което, в общи линии, бе спазвано и от двете страни. \r\n*** Ако не е конструктивната позиция на Сърбия, оглавявана от президента Александър Вучич, кой знае какво би могло да се случи на Балканите, заяви пред местната телевизия „Пинк“ Горан Весич, високопоставен функционер на управляващата Сръбската прогресивна партия (СПП) и заместник-кмет на Белград, цитиран от  македонската електронна медия “A1 On” . \r\n„Сърбия има все по-силни международни позиции и това им пречи на останалите балкански народи и на всички, които са против нас на Балканите. Това фрустрира нашите противници, защото една силна Сърбия може да защитава себе си и сънародниците си на Балканите“, категоричен е Весич. \r\nВ коментар за изявата на бившия бошняшки военен командир Насер Орич, който заяви, че до война може да се стигне по-бързо, отколкото се очаква, Васич заяви, че силните позиции на Сърбия ядосват нейните противници. \r\n„Затова и имате подобни изявления от (лидера на босненските мюсюлмани) Бакир Изетбегович, от Македония, а да не говорим за постоянните изказвания от Косово. Значи тях постоянно ги ядосва позицията на Сърбия и силата на президента Вучич в международната общност и това не е нищо ново, заяви Весич. \r\nСпоред мнението на сръбския политик, фактът, че Вучич е бил на срещи с най-могъщите световни държавници от Русия, Китай, Германия, САЩ и други, говори за това, че „нашата позиция е по-голяма от нашата страна и от нашата икономическа мощ“. \r\n***  Министърът на външните работи на Германия Хайко Маас предупреди президента на САЩ Доналд Тръмп да не сключва едностранни сделки за сметка на европейските съюзници на срещата с руския лидер Владимир Путин, предава  РИА Новости . \r\n„Едностранни сделки за сметка на собствените съюзници ще са вредни и за САЩ. Който бие по своите партньори рискува в крайна сметка да загуби“, заяви германският министър в интервю пред Bild. \r\nТой също така изрази надежда, че американо-руските преговори ще позволят да се постигне прогрес по ядреното разоръжаване. „Винаги сме казвали, че диалогът с Русия е нужен“, добави Маас. \r\nСамият Доналд Тръмп по-рано заяви в интервю пред Daily Mail, че смята руския президент за твърд човек, а самата Русия – за съпернук, но изрази увереност, че си струва да се разбере с Москва и посъветва Великобритания и другите страни да направят същото. \r\n*** Президентът на Турция Реджеп Таийп Ердгоан е казал на руския си колега Владимир Путин в събота, че споразумението за деескалиране на сирийския конфликт може да бъде разрушено ако правителствените сили започна военна операция в провинция Идлиб, предава  Reuters , като се позовава на свой източник от турското президентство. \r\nПутин и Ердоган говориха по телефона, след като силите на Асад издигнаха националното знаме над контролираните от дълго време от терористите части на град Дераа в четвъртък. \r\n„Президентът Ердоган подчерта, че страданията на мирното население в Дераа са тревожещии и че ако режима се опита да направи същото в Идлиб същината на споразумението от Астана ще бъде окончателно разрушена“, е заявил източникът на американската агенция. \r\n„Ройтерс“ припомня, че с помощта на Русия и Иран, Башар Асад освободи по-голямата част от Сирия, но терористичните групировки продължават да контролират северозападната провинция Идлиб, докато поддържаните от САЩ кюрди владеят голяма част от пустинята в Североизточна Сирия. \r\nСъгласно споразумението за създаване на зона на деескалация между Москва и Анкара, Турция установи редица наблюдателни пунктове в Идлиб. \r\nИзточникът на американската агенция твърди, че Ердоган е предупредил, че избягването на „негативни развития“ в провинцията е от решаващо значение за участието на представители на групировките на поредния кръг от преговорите в Астана на 30-31 юли. \r\n***  Доналд Тръмп прекара цялата събота, играейки голф в Шотландия, докато хиляди либерални активисти бяха изкарани по улиците да протестират срещу него и неговите политики, пише  европейската редакция на електронното издание Politico . \r\nПолицията обяви, че 10 хиляди са обикаляли улиците на Единбург в марш на име „Карнавал на съпротивата“ в събота, когато протестираха срещу съществуването на американския президент. \r\nАктивистите дори стигнаха до портите на голф клуба на Тръмп Turnberry, където бе отседнал държавния глава заедно със семейството си. \r\nСъгласно информацията на BBC, президентът на САЩ не си е направил труда да се срещне с първия секретар на Шотландия Никола Стърджън, въпреки че, според нейните думи, тя не е отказвала среща с него. \r\n***  Президентът на САЩ Доналд Тръмп е казал на председателят на Европейския съвет Доналд Туск, че са му интересни мотивите на Русия по отношение на Украйна и че е много по-малко ентусиазиран спрямо Киев. Евробюрократът е заявил това в интервю пред полския телевизионен канал TVN24, предава „Европейска правда“, предава  РИА Новости . \r\n„В няколко разговора с мен президента Тръмп не скри, че изпитва по-малко възторг спрямо Украйна и разбира повече това, което Русия е направила в Украйна“, заяви Туск. \r\nПрез юни на срещата на високо ниво на Г-7, както съобщиха медиите, американският президент е заявил, че Крим принадлежи на Русия, защото там живее рускоезично население. Освен това, Тръмп се е усъмнил в целесъобразността от това да се оказва финансова помощ на Киев, като е подчертал, че „Украйна е една от най-корумпираните страни на света“. \r\nСлед това, през юли, американският държавен глава подчерта, че „не би допуснал“ съединението на Крим и Русия, ако е бил президент през 2014 година. Той обвини за случилото се своя предшественик Барак Обама. \r\nРИА припомня, че Крим влезе в състава на Руската Федерация след проведения на полуострова референдум през 2014 година. За присъединяване към Русия гласуваха повече от 96% от кримчаните. Руските власти нееднократно отбелязваха, че жителите на Крим са взели решението по демократичен път, който съответства на международното право и Устава на ООН. Президентът на Русия Владимир Путин също подчертаваше нееднократно, че въпросът за Крим е „закрит окончателно“. \r\n*** Министър-председателят на Великобритания Тереза Мей предупреди, че „може изобщо да няма Брекзит“ заради опитите на някои политици да осуетят плана й за напускане на Европейския съюз, предава  Reuters . \r\n„Посланието ми към страната през тези почивни дни е просто: трябва да останем съсредоточени върху целите“, написа Мей за британското издание Mail on Sunday. „Ако не го направим, рискуваме изобщо да няма Брекзит“. \r\nПо-рано тази седмица двама от ключовите министри си подадоха оставката в протест срещу плановете на Мей за търговските отношения между Лондон и Брюксел след излизането на Обединеното кралство от Съюза следващия март. След това нейният план бе разкритикуван и от американския президент Доналд Тръмп в интервю пред британско издание, позиция, която той потвърди и по време на срещата си с британския премиер в петък. \r\nМей написа в материала си за Mail on Sunday и че ще заеме твърда позиция на следващия кръг от преговорите с ЕС. \r\n*** Президентът на САЩ Доналд Тръмп се изказа в полза на изграждането на добри отношения на Вашингтон и Лондон с Москва и Пекин, като заяви, че е възможно „да се разбере много добре“ с руския президент Владимир Путин. Той заяви това в интервю с журналистa от телевизионната компания ITV Пиърс Морган, откъси от което са публикувани от вестникThe Mail on Sunday, предава  ТАСС . \r\n„Мисля, че можем много добре да се разберем (с Путин). Попитаха ме: вие приятели ли сте, или врагове? Отговарям, че сега още е рано да се каже, но точно в момента смятам, че сме съперници. Откровено казано за САЩ и Великобритания, както и други страни е добре да се разбират с Русия и Китай и други държави... Това е хубаво, а не лошо. Това действително е добро“, заяви Тръмп. \r\nПрезидентът на САЩ също така изрази мнение, че Путин трябва да уважава това, което страните-членки на НАТО са направили за укрепването на договора. „Сега имаме една по-силна НАТО, отколкото беше дълги години. И от миналата година, откакто бях избран за президент, ние събрахме допълнително $34 млрд. И ако добавим към това всички други неща, които свърших, то президентът Путин трябва да уважава това, което свършихме“, заяви американският държавен глава в отговор на въпрос дали не мисли да се изтегли от НАТО, за да угоди на руския си колега. \r\nТАСС припомня, че в момента Тръмп е на работна визита във Великобритания. В неделя вечерта президента на САЩ планира да излети за Хелзинки, където на следващия ден ще се състои срещата с Владимир Путин.", "date": "2018.07.15", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/07/15/2545529/tass-kitayskite-eksperti-izraziha-nadezhda-che-nyama-da-ima-seriozni-rezultati-ot-sreshtata-putin-tramp.html", "text": "Китайските експерти не са големи оптимисти по отношение на резултатите от предстоящата среща между президентите на Русия и САЩ Владимир Путин и Доналд Тръмп, съобщи в неделя „Централната телевизия на Китай“, предава  ТАСС . \r\nВ репортажа се казва, че „специалистите изказват съмнения по повод евентуална промяна в отношенията между Русия и САЩ в краткосрочна перспектива“. Както предава телевизията, това е свързано с „вкоренената системна конфронтация между двете страни“. \r\nВ материала се отбелязва, че „независимо от взаимното уважение между главите на двете страни“ и „мъжката дружба“, те „не могат да са от голяма полза един на друг“. В тази връзка, съгласно репортажа, „в предстоящата среща има значение формата на нейната организация, а не съдържанието й“. Агенция „Фокус“ припомня:  \r\nПритесненията на Пекин във връзка със срещата на лидерите на двете свръхдържави са лесно обясними. Китай е в състояние на търговска война със САЩ, които, чрез своя могъщ военноморски флот, контролират морските пътища в световните океани. От друга страна, Русия, със своята легендарна сухопътна армия и политическото си влияние в Средна Азия, е в състояние да блокира плановете на китайците за пренасяне на търговските пътища към Европа на материка чрез инициативата на Си Дзинпин „Нов път на коприната“, която, по същество, представлява построяване на високоскоростни железници от Китай до Германия, заобикаляйки опасните и трудноконтролируеми водни пътища. Евентуална договорка между Путин и Тръмп за възстановяване на двуполюсния свят е кошмар за китайското ръководство и истинска заплаха „Поднебесната империя“ да не успее да се превърне в нещо повече от експортно ориентирана регионална сила в Източна Азия, раздирана от сериозни проблеми заради загубата на американския пазар, с всички произтичащи от това последствия за нея. \r\nПревод и редакция:", "date": "2018.07.15", "title": "ТАСС: Китайските експерти изразиха надежда, че няма да има сериозни резултати от срещата Путин – Тръмп"}
{"url": "http://www.focus-news.net/news/2018/07/15/2545539/sport-zlatko-dalich-izkarayte-si-dobre-momcheta.html", "text": "Искам футболистите ми да се наслаждават. Аз съм много горд от това, което направиха до момента. Гледахме видео на Франция и имахме сбирки с отбора, но аз не съм обсебен от съперника. Работим много, най-важното е възпитаниците ми да излязат убедени в своите възможности\", коментира селекционерът. На въпрос дали в такъв случай не мисли за Килиан Мбапе, Антоан Грийзман и останалите звезди на петлите, 51-годишният Златко Далич отвърна: \"Аз винаги се опитвам да минимизирам опасните страни на съперника, но не съм вманиачен -това би било грешка\". \r\nАко Далич спечели титлата, той ще запази традицията от 1994-а насам, която гласи, че последните 6 световни първенства винаги се печелят от треньор, който е над 50-годишен (Карлос Алберто Парейра, Еме Жаке, Луис Фелипе Сколари, Марчело Липи, Висенте дел Боске и Йоги Льов). Успехите на Далич до момента са най-вече в Азия (с Ал Хилал в Саудитска Арабия и Ал Аин в ОАЕ), докато в Европа има финал за Купата на Хърватска с Вартекс (2005/06) и Суперкупа на Албания с Динамо Тирана. Водил е още Риека, Славен Белупо и Ал Файсали. Като играч пък върхът в кариерата му са трите престоя в Хайдук Сплит. Роден е в Босна и Херцеговина (Ливно), но живее и работи в Хърватска. През 1992-а се жени за Даворка Пропадало, от която има двама синове - Тони и Бруно. \r\nДоговорът на Далич с националния отбор е до 30 юли 2020-а, а заплатата му е около 500 хиляди евро на година. Асистент му е Ивица Олич, който в периода 2002-2015 записа 104 мача и вкара 20 гола за националния отбор.", "date": "2018.07.15", "title": "Спорт: Златко Далич: Изкарайте си добре, момчета"}
{"url": "http://www.focus-news.net/news/2018/07/15/2545540/iliana-benovska-vitsepremier-simeonov-prezident-radev-predsedatel-na-bsp-ninova-zashto-zarazyavate-balgariya-s-chumata-na-grandomaniya-i-razdor.html", "text": "Вицепремиер Симеонов, президент Радев, председател на БСП Нинова, защо  заразявате България с „чумата“ на грандомания и раздор? Това е въпросът на журналиста Илиана Беновска в днешното издание на предаването „Беновска пита” по „Канал 3” и Радио „К2”, съобщиха от екипа на  предаването . \r\nКой ще грабне световната футболна купа - Франция или Хърватия – е голямото вълнение днес. И докато за последен ден „светът е футбол“, за пореден ден в България върлува чума. За съжаление тази чума не е заразила само овцете и козите. „Чумата“ на грандоманията и раздора е заразила и някои от българските политици. Вицепремиерът Симеонов, президентът Радев, председателката на БСП Нинова пръскат щедро бацили от трибуни и пред медии, и клатят държавата - в името на какво? И си припомняме фразата на Нейчо Неев, политик от близкото минало: “Ега ти държавата, щом аз съм й вицепремиер!“ Историята ще се произнесе за  наличието в политиката на вицепремиеар Симеонов, президента Радев, председателката на БСП Нинова и  вероятно оценката ще бъде „Sic transit gloria mundi“.  \r\nНо - докато  за пореден път с философско търпение наблюдаваме пасивно как „преминава световната слава“ на поредните субекти , които се подвизават в политиката и за които не можем да си отговорим ясно на въпроса :Кой и на какво основание иска и може ли да управлява България? - пред НС ще се сбират  всякакви „боси“ и ще искат да ги спасяваме от „гладна“ смърт като разтурим парламента, правителството, уволним министри и изпаднем за пореден път в безвремието на служебни кабинети и нови избори. \r\n„Радио К2“ обяви кампания за поставяне на зъби на гладуващите „боси“, за да могат те да се усмихват и да се хранят. И тези дни, първо, са зарадвахме ,че май самите протестиращи започнаха да събират пари . И документирахме пачки с 20-олевки в ръцете на един от тарторите на всякакви протести.Но, снимките които направихме ни карат да сезираме главния прокурор Цацаров, министъра на вътрешните работи Радев, шефа на следствието Сарафов и ръководителя на антикорупционния орган Георгиев да проверят незабавно дали тези пачки с пари не са,пък, предназначени да се плаща на присъстващите протестиращи?  \r\nНадявам се тези четирима мъже , призвани да осветляват фактите и да бранят върховенството на закона, незабавно да осветлят от къде са тези пари и за какво са предназначени ? Цацаров, Радев, Сарафов и Георгиев изпълнят законовите си задължения  да се самосезират и да проверят многобройните публикации в медиите за раздаването на въпросните пари и на превозващите главния „бос“ протестиращ  скъпи коли  на Завен Астадуров, член на НС на ПП Нормална държава,бил и в ИК за издигане на Десислава Иванчева за кмет на Младост и  колата на снахата на уволнения от ДАИ Кънчо Димитров, гравитиращ около БСП. \r\nПък дано намерим и отговора на въпроса: Вицепремиер Симеонов, президент Радев, председател на БСП Нинова, защо заразявате България с „чумата“ на грандомания и раздор? \r\nАз съм Беновска. И питам.", "date": "2018.07.15", "title": "Илиана Беновска: Вицепремиер Симеонов, президент Радев, председател на БСП Нинова, защо  заразявате България с „чумата“ на грандомания и раздор"}
{"url": "http://www.focus-news.net/news/2018/07/15/2545541/evrodeputatat-georgi-pirinski-po-vreme-na-evropredsedatelstvoto-nyamashe-nuzhniya-konsensus-po-chuvstvitelni-vaprosi.html", "text": "В позицията на БСП беше обърнато внимание върху трите ориентира в европредседателството – Консенсус, Кохезия и Конкурентоспособност. Те останаха далеч неизпълнени. Най-вече не се състоя в нужната степен консенсусът и то по най - чувствителните въпроси - от Дъблинския регламент и се стигне до въпроси за развитие на Банковия съюз. В частта кохезия и конкурентоспособност, нещата остават силно проблематични, защото различията и разломите в ЕС не се преодоляват. Това каза пред БНР, евродепутатът от групата на социалистите и демократите в ЕП Георги Пирински. Евродепутатът обърна внимание, че най-възловият въпрос в момента е, че ЕС навлиза в новия програмен период след 2020 г. без общ документ, какъвто например е „Стратегия – Европа 2020”, приета преди 10 години с много ясни пет цели. По думите му съюзът влиза в новия период без ориентири.  \r\n„Няма съмнение, че въпросът за движението на страните от Западните Балкани към членство в ЕС бе поставено. Този въпрос възникна по инициатива и от страна на БСП, но и заради усещането на страни от ЕС, че държави от Западните Балкани се отдалечават от Европа, че в тях търсят осезаеми позиции държави, като Русия, Турция и Китай. Това предизвика очевидно определена тревога и загриженост. Активността на страната ни трябва да бъде отчетена, в контекста на тази обща загриженост”, категоричен бе Пирински.  \r\nПо повод новината от преди дни, че страната ни получи подкрепа от Брюксел за влизането ни в чакалнята на Еврозоната, Георги Пирински заяви: „Става дума за два паралелни процеса. От едно страна ЕК ще наблюдава развитието на реформите в България, за да преценят, дали действително да приемат формално заявление на България за присъединяване на страната ни в IRM -2. Едновременно с това ЕЦБ ще направи комплексно проучване на банковия и небанковия финансов сектор, за да види- дали има основание да се сключи споразумение за комплексно сътрудничество със страна нечленка на Еврозоната, която иска присъединяване”, обясни той. Според Пирински препоръките за нас са ясни- за качествени промени в публичните финанси, ефективността на бюджетните разходи, стабилността на банките, застрахователните дружества и пенсионните фондове. Той смята, че има доста тревожни констатации за здравеопазването, образованието и недекларирания у нас труд- като сфери, които са силно недофинансирани, много сериозно разстроени, но с пряко влияние върху публичните финанси и перспективите за публичен растеж.", "date": "2018.07.15", "title": "Евродепутатът Георги Пирински: По време на европредседателството нямаше нужния консенсус по чувствителни въпроси"}
{"url": "http://www.focus-news.net/news/2018/07/15/2545534/savetnik-na-hashim-tachi-sarbiya-malchalivo-priznava-kosovo.html", "text": "Съветникът на президента на Косово Ардиан Арифай заяви, че под цялостна нормализация на отношенията между Белград и Прищина се разбира взаимно признаване, което, според него „мълком вече се е случило и трябва само да се формализира“, предава  македонската електронна медия „A1 On” . \r\nАрифай изрази тази позиция в интервю пред прищинската телевизия РТК2 на сръбски език. \r\nСпоред съветникът на Хашим Тачи, Сърбия вече мълчаливо признава Косово, така че „диалогът се прави за „де юре“ и „де факто“ признаване на независимостта на Косово от страна на Сърбия“. \r\nПревод и редакция:", "date": "2018.07.15", "title": "Съветник на Хашим Тачи: Сърбия мълчаливо признава Косово"}
{"url": "http://www.focus-news.net/news/2018/07/15/2545544/pazardzhik-blagotvoritelen-bazar-za-nabirane-na-sredstva-za-bezdomni-zhivotni-izpadnali-v-beda-i-preminali-lechenie-v-klinika-se-provezhda-v-grada.html", "text": "Благотворителен базар за набиране на средства за бездомни животни, изпаднали в беда и преминали лечение в клиника, се провежда в Пазарджик, съобщиха за  Радио „Фокус“ – Пазарджик  организаторите на проявата. Събитието ще продължи до 16.00 часа. Базарът е разположен в района на старата автогара.  \r\nСъбраните средства ще бъдат използвани за лечение, кастрация, храна и медикаменти за бездомните животни. На базара се предлагат най-разнообразни вещи, дрехи, книги и др. Всеки може да се включи в инициативата, като закупи нещо от базара или пък дари вещи, които са годни за употреба и могат да бъдат продадени, като занесе храна за животните или да пусне пари в кутията за дарения.  \r\nПриканват се всички хора, които са загрижени за съдбата на безпризорните животни и имат възможност да помогнат, да присъстват и да дадат своя принос към благородната кауза. Тези, които нямат възможност да дойдат на базара лично, могат да дарят средства чрез сметката в  Общинска банка - BIC:SOMBBGSF IBAN:BG49 SOMB 9130 1043 2013 01, или на PayPal акаунт: annnet@abv.bg. Благотворителният базар е иницииран от „Фейсбук“ групата PAW-Pazardjik Animal Welfare. \r\nРадослава МУРДЖЕВА", "date": "2018.07.15", "title": "Пазарджик: Благотворителен базар за набиране на средства за бездомни животни, изпаднали в беда и преминали лечение в клиника, се провежда в града"}
{"url": "http://www.focus-news.net/news/2018/07/15/2545531/izvanrednata-preskonferentsiya-na-babh-po-povod-dokazvaneto-na-bolestta-chuma-po-drd-i-merkite-za-ogranichavane-na-zarazata-shte-se-provede-ot-1500-chasa-dnes.html", "text": "По повод въпросите, свързани с доказването на болестта чума по дребния рогат добитък (ДРД) и мерките, предприети за ограничаване на заразата, ръководството на Българската агенция по безопасност на храните (БАБХ) ще даде извънредна пресконференция, която ще се проведе от 15.00 часа в сградата на централното управление на БАБХ на бул. \"Пенчо Славейков\" 15А. Това съобщиха от пресцентъра на  БАБХ .", "date": "2018.07.15", "title": "Извънредната пресконференция на БАБХ по повод доказването на болестта чума по ДРД и мерките за ограничаване на заразата ще се проведе от 15.00 часа днес"}
{"url": "http://www.focus-news.net/news/2018/07/15/2545546/afp-teroristite-v-deraa-i-tehnite-semeystva-zapochnaha-da-se-evakuirat.html", "text": "Групировките в сирийската провинция Дераа започнаха да се евакуират от едноименния град в неделя, съобщиха кореспондент на AFP и базираната в Лондон Сирийска обсерватория за човешките права, повече от седем години, след като сирийската война започна именно тук,  предава  AFP . \r\nСпоред твърденията на пратеника на „Франс прес“ на мястото, стотици бойци и техните семейства са се натоварили на 15 автобуса и са заминали. \r\n„Автобусите започнаха да се движат от сборните пунктове към края на града, където трябва да бъдат претърсени“, заяви ръководителят на СОЧП Реми Абдел Рахман. \r\nПревод и редакция:", "date": "2018.07.15", "title": "AFP: Терористите в Дераа и техните семейства започнаха да се евакуират"}
{"url": "http://www.focus-news.net/news/2018/07/15/2545547/velichka-stoycheva-obshtina-asenovgrad-izvarshvat-se-tekushti-remonti-vav-vsichki-uchilishta-i-detski-gradini-na-teritoriyata-na-obshtinata.html", "text": "Извършват се текущи ремонти във всички училища и детски градини на територията на Община Асеновград. Това каза за  Радио „Фокус“ – Пловдив  Величка Стойчева, директор на Дирекция „Хуманитарни дейности“ в Общината. Тя обясни, че текущите ремонтни дейности се извършват със средства от бюджета на съответното училище или детска градина. „Ремонтните дейности са разнообразни – от пребоядисване на класни стаи и коридори, през ново обзавеждане на помещения, до подмяна на ВиК в няколко детски градини“, посочи Величка Стойчева. По думите й, в момента, по време на летния сезон и на ваканцията на децата и учениците се извършват и по-мащабни ремонти в няколко образователни институции.  \r\n„Извършва се ремонт в училище „Ангел Кънчев“. Там отново сме акцентирали на дворното пространство, като този път ремонтните дейности се извършват със средства на Общината чрез инвестиционна програма. Ще има подмяна на тротоарни плочки, там където е необходимо и преасфалтиране  на пространството, върху което са разположени спортните площадки на училището. Вече е ремонтирана оградата на Основно училище „Отец Паисий“. В момента тече обновяването на дворната ограда на училище „Христо Ботев“. Предстои да започне санирането на малката сграда Училището се състои от две сгради – основна и допълнителна малка сграда. Предвидено е по инвестиционна програма тази година да се санира малката сграда“, обясни Величка Стойчева. \r\nТони МИХАЙЛОВ", "date": "2018.07.15", "title": "Величка Стойчева, Община Асеновград: Извършват се текущи ремонти във всички училища и детски градини на територията на общината"}
{"url": "http://www.focus-news.net/news/2018/07/15/2545543/api-dvizhenieto-po-pat-i-1-simitli-kresna-se-osashtestvyava-v-edna-lenta-zaradi-katastrofata.html", "text": "Движението по път  I-1 Симитли - Кресна се осъществява в една лента, поради ПТП. Това съобщиха от пресцентъра на  Агенция \"Пътна инфраструктура\" . Движението се осъществява двупосочно в свободната лента и се регулира от пътна полиция.", "date": "2018.07.15", "title": "АПИ: Движението по път  I-1 Симитли - Кресна се осъществява в една лента, заради катастрофата"}
{"url": "http://www.focus-news.net/news/2018/07/15/2545545/blagoevgrad-nad-6-km-e-kolonata-ot-avtomobili-v-rayona-na-tezhkata-katastrofa-v-uchastaka-mezhdu-kresna-i-otbivkata-za-selo-stara-kresna.html", "text": "В едната лента, с последователно пропускане, се извършва движението в участъка на тежката катастрофа в района между Кресна и отбивката за село Стара Кресна. Това каза за  Радио „Фокус“ - Пирин  дежурният служител в Областно пътно управление - Благоевград. Към момента колоната от автомобили и в двете посоки е над 6 километра. \r\nЛора КАЛЧЕВА", "date": "2018.07.15", "title": "Благоевград: Над 6 км е колоната от автомобили в района на тежката катастрофа в участъка между Кресна и отбивката за село Стара Кресна"}
{"url": "http://www.focus-news.net/news/2018/07/15/2545550/pazardzhik-politseyski-patrul-e-razpolozhen-na-vhoda-na-grada-sled-otbivkata-za-selo-dragor.html", "text": "Полицейски патрул с регистрационен номер 1201, снабден с радар, е разположен на входа на Пазарджик, след отбивката за село Драгор, предаде репортер на  Агенция \"Фокус\" .", "date": "2018.07.15", "title": "Пазарджик: Полицейски патрул е разположен на входа на града, след отбивката за село Драгор"}
{"url": "http://www.focus-news.net/news/2018/07/15/2545542/bsp-vnese-zhalbata-do-okrazhna-prokuratura-yambol-za-proverka-na-deystviyata-na-babh-za-izpalnenieto-na-zapovedta-za-evtanaziya-na-zhivotnite-ot-strandzhansko.html", "text": "БСП внесе жалбата до Окръжна прокуратура Ямбол за проверка на действията на БАБХ за подготовката, издаването и изпълнението на заповедта за евтаназия на животните от Странджанско. Това съобщиха за  Агенция „Фокус“  от пресцентъра на Националния съвет на БСП.  \r\nОт БСП искат да се проверят и действията на полицията, която е въвеждала ветеринарно-медицинските лица за евтаназия без съответна заповед. От опозицията подготвят още мерки, за които ще дадат допълнителна информация.", "date": "2018.07.15", "title": "БСП внесе жалбата до Окръжна прокуратура Ямбол за проверка на действията на БАБХ за изпълнението на заповедта за евтаназия на животните от Странджанско"}
{"url": "http://www.focus-news.net/news/2018/07/15/2545552/am-trakiya-politseyski-patrul-e-razpolozhen-pri-vklyuchvaneto-na-dvizhenieto-ot-pazardzhik-v-magistralata.html", "text": "Полицейски патрул с регистрационен номер 7205 е разположен под моста при включването на движението от Пазарджик в магистралата, предаде репортер на  Агенция \"Фокус\" .", "date": "2018.07.15", "title": "АМ \"Тракия\": Полицейски патрул е разположен при включването на движението от Пазарджик в магистралата"}
{"url": "http://www.focus-news.net/news/2018/07/15/2545555/varna-previshavashti-normite-shumovi-niva-sa-izmereni-v-noshtnite-chasove-v-rayona-na-kraybrezhna-aleya-i-morskata-gradina-v-grada.html", "text": "Превишаващи нормите шумови нива са измерени в нощните часове в района на Крайбрежна алея и Морската градина във Варна по време на съвместна проверка на Регионалната здравна инспекция (РЗИ) и Община Варна. Това съобщиха за  Радио „Фокус“ – Варна  от Регионалната здравна инспекция. Във връзка с писма от Община Варна за шум от заведения на Крайбрежна алея и мероприятия в Морска градина през последната седмица е извършена съвместна проверка с представители на Община Варна след 23.00 часа с измерване на шум в околна среда от обществено мероприятие в Морската градина, клуб в местност „Салтанат“ и барове на Крайбрежна алея. От РЗИ уточниха, че измерените стойности на шума в околна среда са били над граничните и лабораторните протоколи са изпратени до Община Варна за предприемане на мерки по компетентност. \r\nМарияна ВАЛЕНТИНОВА", "date": "2018.07.15", "title": "Варна: Превишаващи нормите шумови нива са измерени в нощните часове в района на Крайбрежна алея и Морската градина в града"}
{"url": "http://www.focus-news.net/news/2018/07/15/2545549/blagoevgrad-50-godishen-mazh-ot-selo-polena-e-zaginaliyat-pri-katastrofata-v-rayona-mezhdu-grad-kresna-i-otbivkata-za-selo-stara-kresna.html", "text": "Установена е самоличността на починалия водач на лек автомобил „Фолксваген Пасат” при тежкото пътнотранспортно произшествие на ПП1 Е-79 в района между град Кресна и отбивката за село Стара Кресна. Това съобщиха от  ОДМВР - Благоевград . Мъжът е на 50 години, от село Полена, община Симитли. Движението на МПС в района на инцидента се пропуска в едната лента за движение и се регулира от намиращите се на място полицейски служители.", "date": "2018.07.15", "title": "Благоевград: 50-годишен мъж от село Полена е загиналият при катастрофата в района между град Кресна и отбивката за село Стара Кресна"}
{"url": "http://www.focus-news.net/news/2018/07/15/2545554/kamen-yakimov-pss-ima-mesta-v-planinite-s-povisheno-sadarzhanie-na-zhelyazna-ruda-koito-privlichat-gramotevitsite.html", "text": "Има места в планините с повишено съдържание на желязна руда, които привличат гръмотевиците. Това каза Камен Якимов, дежурен спасител в Централния денонощен пост на ПСС в интервю за  Агенция „Фокус“  за опасностите, които крие планината през лятото.  \r\n„Гръмотевичната буря не се развива внезапно. Тя има признаци, по които се познава, че наближава и съществува опасност от развитието й. Това са облачните системи и много често появата на пориви вятър. При такива признаци, ако човек ги забележи би трябвало да направи всичко възможно да слезе по-ниско в планината – в гората, където се чувства относително по-спокоен. В никакъв случай обаче не трябва да изчаква преминаването на гръмотевичната буря под единични дървета“, допълни той. „Скалните ниши могат да бъдат също причина за фатален инцидент, особено когато човек се е облегнал на камъка. Мократа скала е много добър проводник на електричество, така че когато сме решили да се подслоним под скална ниша, би трябвало да бъдем малко по-далече от стената и да нямаме контакт с нея“, каза още той.  \r\n„Друго основно правило по време на буря е човек да не бъде в група. Хубаво е попадайки в гръмотевична буря ако човек е сам да застане на едно място, да седне, а ако са група да се разпръснат и да са далече от метални предмети. Хубаво е при такава ситуация да се изключат телефони и навигации“, каза още планинският спасител. Пълния текст на интервюто четете по-късно в „Мнение”", "date": "2018.07.15", "title": "Камен Якимов, ПСС: Има места в планините с повишено съдържание на желязна руда, които привличат гръмотевиците"}
{"url": "http://www.focus-news.net/news/2018/07/15/2545557/ekspert-rusiya-britanskiyat-tramplin-na-donald-tramp.html", "text": "На 13 юли започна вторият етап от европейското турне на Доналд Тръмп. Той пристигна във Великобритания, където го очакваха хиляди протестиращи, намиращата се в обсада Тереза Мей и подготовката за срещата с Владимир Путин, пише  електронното издание на руското списание „Експерт“  в материал, представен без редакторска намеса. \r\nЖурналистите също очакваха. Очакваха скандал, не по-малък от този по време на първия етап (когато Тръмп бе в Брюксел, шантажира НАТО и заяви, че Германия е под контрола на Русия). Защото американският президент дойде при премиер, с който даже нямаше особено желание да разговаря (беше я нарекъл „учителка“). А към това и самата визита премина при крайно нервна обстановка – жителите на Лондон устроиха масови протестни акции, излизайки по улиците с плакати и други подигравателни пособия за Тръмп. \r\nИзглеждаше, че още веднага той започна да оправдава очакванията им. Тръмп даде интервю пред таблоида The Sun, в което се изказа крайно рязко за Тереза Мей. Заяви, че обяснил на британския премиер как трябва да направи Брекзит, а тя не го послушала и сега може да се сърди само на себе си. Добави, че с такъв мек Брекзит (който, според плановете на Лондон, трябва да остави Великобритания в зоната за свободна търговия с ЕС) не може да става въпрос за никакво специално търговско споразумение. И накрая, в своего рода черешка на тортата, той посочи Борис Джонсън (привърженик на твърди Брекзит, който подаде оставка от поста външен министър и заяви, че планът на Мей превръща Обединеното кралство в колония на ЕС) като желан „прекрасен премиер“. \r\nЛибералите от двете страни на Атлантика веднага започнаха да стрелят критики по адрес на домакина на Белия Дом. Бившият посланик на САЩ в ЕС Антъни Гарднър определи думите на Тръмп като „безпрецедентна атака срещу съюзник по време на държавна визита“. Журналистите се възмутиха, че Тръмп е взривил „майката на всички бомби за Брекзит“, при това в момент, когато Мей се намира под залп от критики вътре в своята собствена партия, а креслото под нея заплашително се клати. \r\nНо, въпреки опасенията, след преговорите Доналд Тръмп мина от гняв към милост. Той, разбира се, не се извини, но на съвместната пресконференция се опитваше по някакъв начин да изглади впечатленията от интервюто пред The Sun. „Би ме устроила всяка сделка, която сключите Вие – главното е да можем да търгуваме едни с други“, отбеляза американският президент. Е, разбира се и беше изключително щедър на комплименти. „Тя се справи с много хора. Предпочитам да им такъв човек сред приятелите си, отколкото сред враговете“. И въобще, според думите на американския държавен глава, тя „е великолепна жена, която върши великолепна работа“. Самата Мей не пожела да атакува Тръмп заради интервюто и да си припомня лошото. Страните излъчваха покой и добродушие – като истински съюзници. Заиграха се с публиката \r\nТова добро поведение може да се обясни много просто – и Тръмп, и Мей имаха нужда да демонстрират единство. \r\nПрезидентът на САЩ мисли предимно за бъдещата си среща с Владимир Путин, Както абсолютно правилно отбеляза Мей, „ние се съгласихме за това, че трябва да се сближаваме с Русия от позицията на силата и единството“. Ако Тръмп отиде при Путин в ролята на enfant terrible на западния свят (а още по-лошо, като лидер, намиращ се в изолация), то това би отслабило и без това не много силните му преговорни позиции. Което пък не би му позволило да изтъргува от домакина на Кремъл каквито и да е отстъпки. Например по сирийския въпрос. \r\nИменно затова Тръмп демонстрира своите специални отношения с най-русофобската страна от тези европейски страни, които участват във взимането на решения. Демонстрацията на разбиране, и даже съгласие (например, поклащането на глава, когато Тереза Мей говори за „изгонването на 60 руски шпиони от САЩ“, въпреки че всички прекрасно знаят, че тогава Тръмп бе въведен в заблуждение от съветниците си). Това трябва да покаже на Путин, че няма да получи нито една отстъпка от американците безплатно. \r\nНа свой ред на Мей й беше нужна демонстрация на единство с Тръмп не за преговорите с Владимир Путин, а за крайно трудни диалог с континентална Европа. Напомняме, че Европейската комисия при крайно студено британския план за Брекзит и поиска от Лондон или да остане изцяло в зоната на свободно придвижване на всички пазарни агенти (стоки, услуги, лица и капитали), или да излезе от там напълно. Остава много малко време за дискусии (около три месеца) и в Брюксел, може би, залагат на това, че Лондон ще отиде на отстъпки, защото ще се уплаши от автоматичния Брекзит без условия, т.е. прекъсване на връзките с континента. Тереза Мей е длъжна да покаже на Брюксел, че не се страхува от Брекзит без сделка. И да покаже, че това е възможно чрез сключване на американо-британски търговски договор, който до голяма степен ще компенсира загубите на Великобритания от развода с Европейския съюз. „Тази сделка ще доведе до намаляване на митата, изработване на златни стандарти в сътрудничеството по финансовите въпроси и ще даде на двете най-развити икономики на света възможността да развиват нови технологии“, заяви министър-председателят на Обединеното кралство. \r\nПо този начин Тръмп и Мей извлякоха полза от тази визита. Британският премиер укрепи своите позиции в страната и пред брюкселския елит, а Тръмп, след като пи чай с британската кралица, се оттегли в своето шотландско имение, за да се подготви за срещата с Путин. Според думите на американския президент, тази среща „ще бъде най-леката от всички“. Е, да видим. \r\nПревод и редакция:", "date": "2018.07.15", "title": "„Експерт“ (Русия): Британският трамплин на Доналд Тръмп"}
{"url": "http://www.focus-news.net/news/2018/07/15/2545559/velichka-stoycheva-obshtina-asenovgrad-prez-sledvashtite-nyakolko-godini-shte-zavarshi-protsesat-po-obnovyavane-na-dvornite-prostranstva-v-uchilishtata-i-detskite-gradini.html", "text": "През следващите няколко години ще завърши процесът по обновяване на дворните пространства в училищата и детските градини на територията на Община Асеновград. Това каза за  Радио „Фокус“ – Пловдив  Величка Стойчева, директор на Дирекция „Хуманитарни дейности“ в Общината. Тя обясни, че след като Общината приключи напълно с дейностите от първостепенно значение по саниране и цялостно топлоизолиране на конкретно училище или детска градина, се съсредоточава върху дворните пространства.  \r\n„Там трябва да настъпят редица промени, които да доведат до реновиране на спортни и детски площадки, във връзка с изискванията за безопасност“, коментира Стойчева. Тя посочи още, че вече е стартирало изпълнението на проект „Образователна инфраструктура – обновяване и внедряване на мерки за енергийна ефективност на сградите на детски градини, модернизация на училища и рехабилитация на дворните им пространства”, финансиран по оперативна програма „Региони в растеж“ 2014-2020 година. Договорът за предоставяне на безвъзмездната финансова помощ в размер на близо 7 милиона лева бе подписан в началото на май. Проектът предвижда изпълнение на мерки, свързани с подобряването на енергийната ефективност, модернизация и рехабилитация на три детски градини – „Надежда”, „Зорница” и „Пролет”, както и на две средни училища – „Св. св. Кирил и Методий” и „Св. Княз Борис I”, които са част от общинската образователна инфраструктура. Предвидени са дейности осигуряващи достъпна архитектурна среда, благоустрояване на дворните пространства, изграждане на нови площадки за игра и обособяване на нови озеленени пространства. В две от детските градини ще се направи саниране на сградите и изолация на покрива, а в петте образователни структури е предвидено и ново обзавеждане. „На този етап е обявена голямата обществена поръчка за извършване на строително-монтажните дейности и доставката за оборудването. Предстои обявяването на още няколко обществени поръчки, съответно за надзор и за реализиране на така наречената „публичност на проекта“. На етап сме изчакване на получаване на офертите от тази обществена поръчка, която касае строителството“, посочи Величка Стойчева. \r\nДиректорът на Дирекция „Хуманитарни дейности“ в Община Асеновград каза още, че процесът на саниране на училищата в града е приключил, финализира се и процесът по отношение на детските градини. „Извършва се саниране на последните детски градини на територията на града. Остава една в кв. „Долни Воден“, която предстои да бъде санирана в следващите години“, коментира Величка Стойчева. \r\nТони МИХАЙЛОВ", "date": "2018.07.15", "title": "Величка Стойчева, Община Асеновград: През следващите няколко години ще завърши процесът по обновяване на дворните пространства в училищата и детските градини"}
{"url": "http://www.focus-news.net/news/2018/07/15/2545560/sport-deshan-tri-klyuchovi-dumi-za-uspeha-spokoystvie-uverenost-i-kontsentratsiya.html", "text": "Селекционерът на франция Дидие Дешан разкри трите думи, които са ключът към успеха в днешния финал: \"Спокойствие, увереност u концентрация в равни дози са ни нужни. Огромна привилегия е да се играе в такъв мач. Няма нищо по-хубаво. При нас няма никаква еуфория. Не виждам такава. Да, удовлетворени сме, че стигнахме до финала, но отлично разбираме, че предстоящият мач е най-важен. И само победа в него ще ни покаже дали сме се справили добре\". \r\nТой коментира и въпроса за играчите с африкански произход в отбора на Франция: \"В нашия отбор от дълги години има футболисти с африкански произход и те са богатство за футбола ни. Всички са французи и се гордеят да са такива\". \r\nРазбира се, Дешан каза няколко думи и за съперника: \"Хърватска разполага с много опитни играчи на клубно ниво. Модрич е много бърз и с отлични технически умения. Той е в регистъра на Меси и Азар. Разбира футбола, оказва огромно влияние върху играта на Хърватия, защото е навсякъде - и в средата на терена, и в атака. Моят отбор е млад, но победихме само по-опитни съперници. Освен това имаме и девет души, които играха на финала на Евро 2016 и помагат на останалите\", завърши Дешан.", "date": "2018.07.15", "title": "Спорт: Дешан: Три ключови думи за успеха - спокойствие, увереност и концентрация"}
{"url": "http://www.focus-news.net/news/2018/07/15/2545561/varna-predsedatelyat-na-narodnoto-sabranie-tsveta-karayancheva-otkriva-xxviii-izdanie-na-mezhdunarodniya-baleten-konkurs.html", "text": "Председателят на Народното събрание Цвета Караянчева, която е патрон на 28-ото издание на Международния балетен конкурс във Варна, ще даде официалния старт на първото и най-престижно в света състезание в професионалния балет. Това съобщиха за  Радио „Фокус“ – Варна  от Фондация „Международен балетен конкурс – Варна“. Официалната церемония ще започне в Летния театър от 20.30 часа. \r\nНай-младите балетни надежди ще запалят огъня на 28-ия Международен балетен конкурс. Елитът на балетния свят се събира край откритата сцена, за да види надпреварата между кандидатите за най-ценените балетни награди в света – наградите от Варна. В журито, водено от иконата на танца проф. Владимир Василиев от Русия, влизат балетмайстори от цял свят, педагози, директори на оперни театри. Сред тях са лауреатите от конкурса Лойпа Араухо от Куба, доц. Ясен Вълчанов от България, Ерик Вю-Ан от Франция. \r\n„Ще бъде голям конкурс“, обещават организаторите от Фондация „Международен балетен конкурс Варна“. „Голям, заради авторитетите в журито и заради участниците – 150 млади надежди на балета, значителен брой от тях – от най-големите балетни школи от Европа, Азия, Северна и Южна Америка. Балетната Олимпиада се повежда от 15 до 30 юли в три тура. След обявяването на наградите на Гала концерта на 29 юли ценителите очакват с нетърпение Супер гала концерта „Среща на поколенията“ на 30 юли, когато на една сцена ще танцуват досегашни призьори и най-новите лауреати“, посочиха още от фондацията. \r\nПаралелно с конкурсната програма по време на Балетната Олимпиада ще се проведе и традиционната Международна лятна балетна академия. Над 100 млади балерини и балетисти ще шлифоват уменията си в танца в нейните класове. Сред преподавателите ще бъде примабалерината и лауреат от Варна '1990 г. Диляна Никифорова, която ще сподели тънкости в изпълнението на класически балетни вариации с участниците. \r\nМарияна ВАЛЕНТИНОВА", "date": "2018.07.15", "title": "Варна: Председателят на Народното събрание Цвета Караянчева открива XXVIII издание на Международния балетен конкурс"}
{"url": "http://www.focus-news.net/news/2018/07/15/2545564/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-16-yuli.html", "text": "„Софийска вода” временно ще прекъсне водоснабдяването в някои части на столицата на 16 юли 2018 г. (понеделник), съобщиха от пресцентъра на  дружеството .  \r\nВъв връзка с подмяна на уличен водопровод  на ул. „Съединение“ в с. Лозен, се налага спиране на водоподаването от 09:00 до 21:00 часа на клиентите на „Софийска вода”, живеещи в района на с. Долни Лозен. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Пешев“, на ъгъла с ул. „Съединение“. \r\nВъв връзка с изграждане на сградно водопроводно отклонение на ул. „Народен певец“ в ж. к. „Бъкстон“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Народен певец“ и по ул. „Кота 1050“, в участъка от ул. „Преки път“ до ул. „Иван Сусанин“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Народен певец“, на ъгъла с ул. „Знаме на мира“. \r\nВъв връзка с изграждане на сградно водопроводно отклонение на ул. „Бадемова гора“ в ж. к. „Стрелбище“, се налага спиране на водоподаването от 10:00 до 17:00 часа на клиентите на „Софийска вода”, живеещи по ул. „Бадемова гора“, в участъка от бул. „Гоце Делчев“ до ул. „Нишава“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бадемова гора“, на ъгъла с ул. „Костина“. \r\nВъв връзка с прекъсване на сградно водопроводно отклонение на ул. „16” в кв. „Враждебна“, се налага спиране на водоподаването от 10:00 до 18:30 часа на клиентите на „Софийска вода”, живеещи в района на ул. „16”. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „16” №3. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2018.07.15", "title": "„Софийска вода” временно ще прекъсне водоснабдяването в някои части на столицата на 16 юли"}
{"url": "http://www.focus-news.net/news/2018/07/15/2545556/api-vazstanoveno-e-dvizhenieto-po-pat-i-1-simitli-kresna.html", "text": "Възстановено е движението по път  I-1 Симитли – Кресна. Това съобщиха от пресцентъра на  Агенция \"Пътна инфраструктура\" .", "date": "2018.07.15", "title": "АПИ: Възстановено е движението по път  I-1 Симитли – Кресна"}
{"url": "http://www.focus-news.net/news/2018/07/15/2545548/tass-tereza-mey-saobshti-che-donald-tramp-y-e-predlagal-da-sadi-es-vmesto-da-pregovarya-za-brekzit.html", "text": "Министър-председателят на Великобритания Тереза мей съобщи, че президентът на САЩ Доналд Тръмп й е предлагал да съди Европейския съюз вместо да води преговори със Съюза за Брекзит. Тя заяви това в интервю пред BBC в неделя, предава  ТАСС . \r\nКогато водещият задава въпрос какво е представлявало споменатото от Тръмп на съвместната пресконференция с Мей в петък загадъчно „грубо предложение“, което й е предложил, премиерът отговори: „Той ми каза, че трябва да съдя ЕС, а не да влизам в преговори с него“. \r\nПревод и редакция:", "date": "2018.07.15", "title": "ТАСС: Тереза Мей съобщи, че Доналд Тръмп й е предлагал да съди ЕС вместо да преговаря за Брекзит"}
{"url": "http://www.focus-news.net/news/2018/07/15/2545553/gl-komisar-mladen-marinov-ot-odmvr-yambol-mi-dokladvaha-che-ne-sa-tegleni-i-vlacheni-hora-v-selo-sharkovo.html", "text": "От ОДМВР-Ямбол ми докладваха, че не са „теглени и влачени“ хора в село Шарково. Това каза главният секретар на МВР Младен Маринов за  Агенция „Фокус“  по повод ситуацията с протестиращи граждани в ямболското село Шарково. „Говорих с областният директор. Към момента ни е оказано съдействие там. БАБХ към момента са спрели действия и чакат решение, тъй като има несъгласие от някои от собствениците. Ние чакаме да видим те какво решение ще вземат. Нашата задача е да спазваме закона и да съдействаме всичко да се извършва в законов порядък“, допълни той.  \r\nПо повод информацията на лидера на БСП Корнелия Нинова, че полицията е теглила и влачила хора от селото, които са против евтаназията, главният секретар на МВР каза следното: „Областният директор ми докладва, че не е имало такова нещо. Сега чакам да ми изготви крайния доклад. Съдействаме на ветеринарните власти в рамките на закона\".  \r\nЦветелин ДИМИТРОВ", "date": "2018.07.15", "title": "Гл. комисар Младен Маринов: От ОДМВР-Ямбол ми докладваха, че не са „теглени и влачени“ хора в село Шарково"}
{"url": "http://www.focus-news.net/news/2018/07/15/2545563/the-american-conservative-rusnatsite-zhiveyat-v-nashite-umove.html", "text": "Тези дни САЩ повдигнаха обвинения срещу 12 офицери от руското разузнаване за това, че са хакнали Националния съвет на Демократическата партия. Много добре. Ако руснаците са го направили, тогава нека да си платят, пише  електронното издание на американското списание The American Conservative  в кратък материал, представен без редакторска намеса. \r\nКато цяло, обаче, аз споделям мнението на Майкъл Брендън Доухърти, препубликувано тази седмица, в което се декларира, че ние американците, за наша вреда, не можем да гледаме на Русия като на нормална държава. МБД пише за лошите неща, които свърши Русия напоследък, но добавя и една друга гледна точка: Русия се изтегли мирно от 700 хиляди квадратни мили в Европа и Евразия след края на Студената война. Правителството на Борис Елцин, твърдейки, че действа според съветите на западни консултанти, които са препоръчали „шокова терапия“, предаде руската икономика в ръцете на комунистически апартчици и гангстери. Това беше много непопулярно в Русия, но неговото преизбиране бе осигурено с директната американска намеса, включително „спешни инжекции“ от милиарди долари западни пари, рояк американски политически консултанти и измислена „конфронтация“ с Бил Клинтън. При управлението на Елцин, икономическите и социалните тенденции кулминираха в огромен спад в качеството и продължителността на живота на руснаците. Джордж Буш младши предизвика революции на постсъветсткото пространство. Неговата администрация издигна на власт хора като Михаил Саакашвили в Грузия, който дори започна война срещу Русия, Само по времето на втория мандат на Барак Обама, САЩ организираха преврат в Украйна и серия от подкрепиха множество ислямистки групировки в Сирия, като случайно в двете страни имаше големи руски военноморски бази. И в двата случая Русия се намеси военно.  \r\nИ двете гледни точки са верни. Ето и още: Някой ден може да осъзнаем, че Русия е просто държава със своите дълготрайни интереси. Някой ден може да приемем, или най-малкото да разберем, че ужасяващата й политическа култура е формирана от нещастливата й история и трудната географска позиция. Може дори да разпознаем собствените си фатални грешки в междудържавните отношения. Точно сега ние сме прекалено съсредоточени в собствените си домашни междупартийни спорове и прекалено обзети от усещането, че ни липсва лидерство и политическа далновидност, от нашия страх, че нямаме волята да запазим нашия начин на живот или способностите да го променим. \r\nМежду другото, Русия мисли по подобен начин за нас. Западът срещу Русия е стар мотив в руската мисъл. Помислете си за войнствения цар Петър Велики. Помислете си за Славянофилското движение от XIX век. Те живеят дълбоко в нашите умове и ние живеем в техните. \r\nПревод и редакция:", "date": "2018.07.15", "title": "The American Conservative: Руснаците живеят в нашите умове"}
{"url": "http://www.focus-news.net/news/2018/07/15/2545568/varna-shest-probi-ot-piteyna-voda-sa-analizirani-po-pokazatel-estestven-uran-ot-regionalnata-zdravna-inspektsiya-ne-sa-konstatirani-otkloneniya.html", "text": "Шест проби от питейна вода са анализирани по показател естествен уран от Регионалната здравна инспекция (РЗИ) във Варна във връзка с мониторинга на питейни води през последната седмица. Това съобщиха за  Радио „Фокус“ – Варна  от РЗИ - Варна. Параметрите в получените резултати не надвишават максималната стойност, определена съгласно изискванията на Наредба №9 за качеството на водата, предназначена за питейно-битови цели. Според седмичната сигнална справка за периода от 6 до 12 юли е изследвана и една проба питейна вода за обща бета активност. Установените стойности по този показател са под определеното контролно ниво в наредбата, допълниха от инспекцията. \r\nС двукратно измерване в работни дни пред здравната инспекция се следи нивото на естествения радиационен гама-фон. През изтеклия период стойностите на гама-фона са нормални и варират между 0,10 и 0,11 микросиверта за час. Отклонения извън нормалните флуктуации на гама-фона не са констатирани. \r\nИзвършени са две инспекции в обекти, използващи източници на йонизиращи лъчения при осъществяване на държавен здравен контрол за спазване на изискванията за защита на лицата от въздействието на йонизиращи лъчения, с цел проверка на документацията и спазване изискванията и правилата за радиационна защита. \r\nМарияна ВАЛЕНТИНОВА", "date": "2018.07.15", "title": "Варна: Шест проби от питейна вода са анализирани по показател естествен уран от Регионалната здравна инспекция, не са констатирани отклонения"}
{"url": "http://www.focus-news.net/news/2018/07/15/2545565/inzh-damyan-iliev-babh-nedostatak-e-che-ne-sme-informirali-dostatachno-dobre-za-situatsiyata-v-strandzhasko.html", "text": "Недостатък е това, че не сме информирали достатъчно добре за ситуацията в Странджаско. Това каза изпълнителният директор на Българската агенция по безопасност на храните инж. Дамян Илиев по време на извънреден брифинг във връзка с чумата по дребно преживните животни,  предаде репортер на  Агенция „Фокус“ . „Надявам се, срещата ви с нас да внесе повече яснота за ситуацията в България, мерките, които сме предприели и реакциите на много хора. „Ясно е, че не сме ви информирали достатъчно добре. Изглежда, че това си ни е недостатък“, каза инж. Илиев. По думите му БАБХ непрекъснато си мислят  за това, какво трябва да правят и изпускат нещата в медиите. \r\nДеница КИТАНОВА", "date": "2018.07.15", "title": "Инж. Дамян Илиев, БАБХ: Недостатък е, че не сме информирали достатъчно добре за ситуацията в Странджаско"}
{"url": "http://www.focus-news.net/news/2018/07/15/2545570/blagoevgrad-kolona-ot-avtomobili-se-e-obrazuvala-po-patya-ot-kresna-do-strumyani.html", "text": "Колона от автомобили се е образувала по пътя от град Кресна до село Струмяни. Пътят е разчистен след пътнотранспортното произшествие, очаква се скоро трафикът в участъка да се нормализира. Това съобщи слушател на  Радио „Фокус“ .", "date": "2018.07.15", "title": "Благоевград: Колона от автомобили се е образувала по пътя от Кресна до Струмяни"}
{"url": "http://www.focus-news.net/news/2018/07/15/2545572/rayna-krasteva-sotsialno-podpomagane-asenovgrad-priemat-na-dokumenti-za-predostavyane-na-energiyna-pomosht-za-noviya-otoplitelen-sezon-teche-s-palna-sila.html", "text": "В Асеновград приемът на документи за предоставяне на енергийна помощ за новия отоплителен сезон тече с пълна сила. Това каза за  Радио „Фокус“ – Пловдив  Райна Кръстева, експерт от Дирекция „Социално подпомагане“ в Асеновград. Тя посочи, че приемът на заявления ще продължи до края на месец октомври, като уточни, че документите се подават по настоящ адрес на кандидатите. Предвиденото увеличение на пенсиите от 1 юли с 3.8 % няма да се отрази на правото на достъп до този вид помощ, като доходът от пенсии от Наредбата за отпускане на целева помощ за отопление ще бъде коригиран със съответния коефициент. Промените в Наредбата предвиждат автоматично обвързване на корекционния коефициент с регламентирания в Кодекса за социално осигуряване ред за ежегодното осъвременяване на пенсиите от 1 юли. По този начин се създава ясен и устойчив механизъм за компенсиране на нормативно регламентираното увеличение на доходите на пенсионерите, така че да бъде ограничен риска от тяхното отпадане от програмата за целево подпомагане. „Други промени  няма. Необходимите документи за кандидатстване остават същите, в това число удостоверение за доходи за 6 месеца, предхождащи месеца на подаване. Тези, които имат ренти или пък наем за гори, трябва съответно да предоставят такъв вид документ – дали са получили, кой месец са ги получили или че не са получили“, обясни Райна Кръстева. Експертът от Дирекция „Социално подпомагане“ в Асеновград припомни, че целевата помощ за отопление се предоставя в три форми – твърдо гориво, съответно дърва, въглища или пелети, ел. енергия и природен газ. „Всички видове помощи се предоставят в пари. Има възможност кандидатите да посочат, че желаят да получат помощта в натура, тоест с ваучер, който се предоставя на съответен търговец. От своя страна този търговец ще им достави избрания вид твърдо гориво“, посочи Кръстева. Тя посочи, че според данните от миналата година, най-голям процент от одобрените за получаване на енергийна помощ в Асеновград се отопляват с твърдо гориво, следвани от домакинствата, използващи ел. енергия за тази цел. Най-малко са тези, които кандидатстват за енергийни помощи за отопление с природен газ, като се очаква тенденцията да се запази и през предстоящия отоплителен сезон. \r\nТони МИХАЙЛОВ", "date": "2018.07.15", "title": "Райна Кръстева, „Социално подпомагане“ – Асеновград: Приемът на документи за предоставяне на енергийна помощ за новия отоплителен сезон тече с пълна сила"}
{"url": "http://www.focus-news.net/news/2018/07/15/2545569/inzh-damyan-iliev-babh-vzetite-ot-nas-probi-dokazvashti-chuma-po-zhivotnite-sa-izprateni-vav-frantsiya-potvarden-e-sashtiyat-rezultat.html", "text": "Чумата по животните е доказана при нас и същите проби са изпратени във Франция и те са потвърдили нашия резултат. Това каза изпълнителният директор на Българската агенция по безопасност на храните инж. Дамян Илиев по време на извънреден брифинг във връзка с чумата по дребно преживните животни, предаде репортер на  Агенция „Фокус“ .  \r\nД-р Дамянов уточни, че пробите, взети у нас, доказващи чума по животните, са изпратени във Франция, където е бил доказан същия резултат. По думите му по принцип това е достатъчно, но са изпратени още 400 проби. \"Вземането на проби ще продължи. Изследването на такъв голям брой проби не може да стане сега и веднага и е възможно във времето да се доказват нови огнища. Мерките, които се взимат в Странджанско са ограничителни по отношение на движение на животни. По отношение на продукция и в зоните, които има огнища, там се предприемат мерки за евтаназия на стадата, в които има установено огнище“, каза ижн. Илиев.   \r\nДеница КИТАНОВА", "date": "2018.07.15", "title": "Инж. Дамян Илиев, БАБХ: Взетите от нас проби, доказващи чума по животните са изпратени във Франция - потвърден е същият резултат"}
{"url": "http://www.focus-news.net/news/2018/07/15/2545562/blagoevgrad-dvizhenieto-po-glaven-pat-e-79-v-rayona-na-kresna-v-posoka-gartsiya-e-blokirano-obrazuvala-se-e-opashka-ot-avtomobili.html", "text": "Движението по главен път Е-79 в района на Кресна в посока Гърция е блокирано, образувала се е опашка от автомобили. Това съобщи слушател на  Радио „Фокус“ .", "date": "2018.07.15", "title": "Благоевград: Движението по главен път Е-79 в района на Кресна в посока Гърция е блокирано, образувала се е опашка от автомобили"}
{"url": "http://www.focus-news.net/news/2018/07/15/2545566/ria-novosti-ministar-predsedatelyat-na-makedoniya-e-obvinen-v-razhishtenie-na-byudzheta-pri-praznuvaneto-na-pokanata-na-stranata-v-nato.html", "text": "Основната опозиционна партия в Македония ВМРО-ДПМНЕ обяви, че празнуването на поканата на страната в НАТО, което премина в събота в 15 града на страната, е безпричинна загуба на бюджетни средства, предава  РИА Новости. \r\nПо инициатива на министър-председателя Зоран Заев в Скопие и в още 14 града в събота вечерта преминаха празнични концерти, на които той и членовете на правителството поздравиха гражданите за получаването на поканата. Разходите за честванията все още не са обнародвани, но се очаква това да се направи следващата седмица. \r\n„Това, което Заев представя като успех, гражданите го получиха още преди 10 години. Македония изпълни всички условия за влизане в НАТО още през 2008 г. Зоран Заев харчи парите на гражданите за еднодневно празнуване, за което няма повод и причини. Това ще се запомни в историята на държавата като празнуване на преименуването на страната“, пише в официално заявление на опозиционната партия. \r\n Министърът на външните работи на Гърция Никос Коцияс и неговият македонския колега Никола Димитров по-рано подписаха споразумение за новото конституционно има на страната  - Република Северна Македония. Продължаващият повече от 25 години спор за името между Атина и Скопие пречи на приемането на Македония в НАТО и в ЕС.   Виктор Турмаков", "date": "2018.07.15", "title": "РИА Новости: Министър-председателят на Македония е обвинен в разхищение на бюджета при празнуването на поканата на страната в НАТО"}
{"url": "http://www.focus-news.net/news/2018/07/15/2545574/prof-stoyan-marinov-varnenska-turisticheska-kamara-svetovnoto-parvenstvo-po-futbol-okaza-vliyanie-na-letniya-sezon-v-balgariya.html", "text": "Световното първенство по футбол, което се провежда в Русия, оказа влияние на летния сезон в България и останалите морски дестинации в региона. Това каза в интервю за  Радио „Фокус“ – Варна  проф. Стоян Маринов, член на Управителния съвет на Варненска туристическа камара. По думите на проф. Маринов много от туристите са отложили ваканциите си за края на лятото или въобще са заменили традиционната лятна почивка с посещение на Световното първенство по футбол в Русия. „През юни част от хотелите не успяха да запълнят базата си на сто процента, една от основните причини е футболното първенство. По информация на туроператорите все още продължават резервациите за края на сезона – месец септември, който се очертава да бъде по-силен от миналогодишния. Тези, които са имали спадове през юни, се предполага, че ще ги наваксат в края на лятото“, допълни проф. Стоян Маринов. По думите му в момента по Черноморието преобладават туристи от Централна и Източна Европа, които са с по-ограничени бюджети, но са по – претенциозни. По-слабо е и търсенето на екскурзии и мероприятия, които се предлагат на място. Проф. Стоян Маринов добави, че по отношение на приходите не се отчита намаление – те са на равнището на миналогодишните за същия период. „Очакванията са след 15 юли да има по-засилено търсене и останалите свободни места за сезона да бъдат заети“, добави проф. Маринов. Той обобщи, че сезонът по Черноморието протича според очакванията на бранша и прогнозите са умерено оптимистични. \r\nМарияна ВАЛЕНТИНОВА", "date": "2018.07.15", "title": "Проф. Стоян Маринов, Варненска туристическа камара: Световното първенство по футбол оказа влияние на летния сезон в България"}
{"url": "http://www.focus-news.net/news/2018/07/15/2545551/sds-nastoyava-za-nezabavnata-ostavka-na-izpalnitelniya-direktor-na-babh-d-r-damyan-iliev.html", "text": "СДС настоява за незабавната оставка на изпълнителния директор на Българската агенция по безопасност на храните (БАБХ) д-р Дамян Илиев. Това се посочва в позиция на Съюза на демократичните сили (СДС), изпратена от пресцентъра на  политическата формация .  \r\nАгенция „Фокус“ публикува пълния текст на позицията на СДС без редакторска намеса: „СДС настоява за незабавната оставка на изпълнителния директор на БАБХ - д-р Дамян Илиев \r\nОсновните ни мотиви са: \r\n-\tЗа пореден път ръководената от него служба върви след събитията \r\n-\tБАБХ не предостави никаква предварителна адекватна и навременна информация за евтаназията на животните в Ямболска област \r\n-\tЛипса на каквато и да е съпричастност към мъката на отрудените хора, за които  животните са техния поминък и целия им живот \r\n-\tЕдва на третия ден се въвеждат пунктове за дезинфекция, докато към евтаназията на животните се пристъпва веднага.  \r\n-\tПоявата на болести, като нодуларен дерматит, бруцелоза, син език и чума през последните години, д-р Дамян Илиев обяснява като следствие на нерегламентирано движение  и търговия с животни. А кой трябва да следи за това? Не е ли точно БАБХ?!  \r\n-\tБАБХ  се държи като наказателен отряд за бърза екзекуция на животни, а не като агенция, която трябва да се грижи за здравето и хуманното отношение към тях. \r\nПоредният случай на липса на професионализъм от страна на БАБХ, доведе до социално напрежение, недоволство и заиграване с мъката на стопаните на убитите животни.  \r\nПризоваваме д-р Илиев да отговори как сe стигна дотук: \r\n-\tНелегален внос?  \r\n-\tПробив през „непреодолимото възпрепятстващо съоръжение“? \r\n-\tНаличие на огнище, което чиновниците от БАБХ са проспали?  \r\nПроблемите в Агенцията за безопасност на храните нарастват лавинообразно: безсмисленото убийство на четирите здрави кончета и двете кучета; умрелите от глад и студ коне, оставени на произвола в планината; кравата Пенка; лъвчетата Терез и Масуд; унищожената нелегална пратка от екзотични птици, преди да излязат резултатите от изследването и още много случаи, ясно показващи как се работи в БАБХ. \r\nВсички тези факти налагат незабавната оставка на д-р Дамян Илиев. Ако не го направи сам, редно е министърът на земеделието да реши този проблем и да го отстрани.“.", "date": "2018.07.15", "title": "СДС настоява за незабавната оставка на изпълнителния директор на БАБХ д-р Дамян Илиев"}
{"url": "http://www.focus-news.net/news/2018/07/15/2545576/sitel-makedoniya-nikos-kotsiyas-e-ubeden-che-sporazumenieto-za-imeto-shte-premine-bez-problemi-v-parlamenta-na-gartsiya.html", "text": "Гръцкият министър на външните работи Никос Коцияс заяви, че е убеден в това, че споразумението за името с Македония без проблеми ще получи зелена светлина от депутатите в гръцкия парламент, включително и от някои от партията-младши коалиционен партньор в правителството „Независими гърци“, която по-рано обяви, че е против договора, предава скопският телевизионен канал   „Сител“. \r\n„Споразумението при всеки случай ще мине през парламента. Ние се стремим от мнозинство от повече от 150 гласа и ще го постигнем“, заяви Коцияс. Той призна, че „Независими гърци“ няма да гласуват като партия, но допълни, че има депутати сред тях, които смятат споразумението за добро, както  и  че се намират такива и сред лявоцентристката партия „Потами“.  \r\nМинистърът припомни, че в парламента при гласуването се брои мнозинството от депутатите, а не от партиите и че управляващата СИРИЗА има 145 мандата в 300-местния парламент.  Виктор Турмаков", "date": "2018.07.15", "title": "„Сител“ (Македония): Никос Коцияс е убеден, че споразумението за името ще премине без проблеми в парламента на Гърция"}
{"url": "http://www.focus-news.net/news/2018/07/15/2545577/pazardzhik-59-godishen-mazh-ot-selo-patalenitsa-e-hvanat-da-shofira-s-324-promila-alkohol.html", "text": "В рамките на изминалото денонощие служителите на полицията в Пазарджик и Велинград заловиха четирима водачи с концентрация на алкохол над 2 промила, съобщиха за  Радио „Фокус“-Пазарджик  от пресцентъра на ОДМВР-Пазарджик. При проверки в Ракитово и Велинград служителите на полицейското управление в курорта засекли трима велинградчани  на 46г.,  54г., и 38г. При направените тестове с дрегер били отчетени стойности съответно 2.07, 2.76 и 3.05 промила концентрация на алкохол в издишания въздух. Днес екип на сектор „Пътна полиция” при ОДМВР-Пазарджик се отзовал на сигнал за пътен инцидент в пазарджишкото село Паталеница. Оказало се , че единият от водачите е мъж на 59 г. от същото село и е бил зад волана на лек автомобил „Сеат” със „скромните” 3.24 промила. И четиримата водачи са задържани в арестите на полицейските управления във Велинград и Пазарджик. Спрямо тях са образувани бързи производства. \r\nРадослава МУРДЖЕВА", "date": "2018.07.15", "title": "Пазарджик: 59-годишен мъж  от село Паталеница е хванат да шофира с 3.24 промила алкохол"}
{"url": "http://www.focus-news.net/news/2018/07/15/2545579/inzh-ivan-ivanov-inspektsiya-po-truda-varna-nyama-drastichni-sluchai-na-bavene-na-zaplati-v-oblastta.html", "text": "Няма драстични случаи на бавене на заплати във Варна и областта. Това заяви в интервю за  Радио „Фокус“ – Варна  инж. Иван Иванов, директор на Инспекцията по труда във Варна. Инж. Иванов отбеляза, че сигнали, свързани със забавяне на работните заплати, постъпват ежедневно в инспекцията. „Те са болшинството от случаите, в които работниците искат съдействие за решаване на даден конфликт между тях и работодателите. Няма драстични случаи на бавене на заплати, изключвам познатите ни от години две големи предприятия от Варненска област, където съществува забавяне на заплатите. Работодателите с усилие преодоляха този елемент и сега изплащат месечните възнаграждения на своите работници, но има натрупани задължения за стар период от време“, каза още инж. Иван Иванов. Той апелира работниците да се обръщат своевременно към Инспекцията по труда за съвет и консултация, когато са ощетени от своите работодатели. „Да търсят помощ навреме, докато съществува трудовото правоотношение, когато сме по-ефективни да предприемем съответните принудителни мерки спрямо работодателя, за да може да си получат забавените заплати“, добави инж. Иван Иванов. \r\nМарияна ВАЛЕНТИНОВА", "date": "2018.07.15", "title": "Инж. Иван Иванов, Инспекция по труда – Варна: Няма драстични случаи на бавене на заплати в областта"}
{"url": "http://www.focus-news.net/news/2018/07/15/2545575/inzh-damyan-iliev-babh-ako-ministar-rumen-porozhanov-mi-poiska-ostavkata-vednaga-shte-ya-podam.html", "text": "Ако министър Румен Порожанов ми поиска оставката, веднага ще я подам. Това каза изпълнителният директор на Българската агенция по безопасност на храните инж. Дамян Илиев по време на извънреден брифинг във връзка с чумата по дребно преживните животни,  предаде репортер на  Агенция „Фокус“.    На въпрос как ще коментира думите на министър Румен Порожанов, че БАБХ не е информирала достатъчно добре хората, инж. Илиев отговори: \"Прав е\". Попитан какво ще прави, ако му бъде поискана оставката от страна на министър Порожанов, той отговори: \"Ако ми я поиска, веднага ще я подам\".  \r\nДеница КИТАНОВА", "date": "2018.07.15", "title": "Инж. Дамян Илиев, БАБХ: Ако министър Румен Порожанов ми поиска оставката, веднага ще я подам"}
{"url": "http://www.focus-news.net/news/2018/07/15/2545558/donald-tramp-nyamam-golemi-ochakvaniya-za-sreshtata-s-vladimir-putin.html", "text": "Президентът на САЩ Доналд Тръмп заяви, че няма големи очаквания за срещата си с руския държавен глава Владимир Путин в понеделник в Хелзинки, предава  Reuters . \r\n„Тръгвам без големи очаквания“, заяви Тръмп в интервю пред американската медия CBS, публикувано на уебсайта й в неделя. „Не отивам с големи очаквания“. \r\nПревод и редакция:", "date": "2018.07.15", "title": "Доналд Тръмп: Нямам големи очаквания за срещата с Владимир Путин"}
{"url": "http://www.focus-news.net/news/2018/07/15/2545581/sofiya-mazh-se-e-samoubil-v-stolichniya-kvartal-boyana.html", "text": "Мъж се е самоубил в столичния квартал „Бояна“. Това съобщиха за  Агенция „Фокус“  от пресцентъра на МВР. По първоначална информация мъжът е около 50-годишен. По данни на МВР той е имал заболяване.", "date": "2018.07.15", "title": "София: Мъж се е самоубил в столичния квартал „Бояна“"}
{"url": "http://www.focus-news.net/news/2018/07/15/2545584/blagoevgrad-v-uchastak-ot-patya-okolo-kresnenskoto-defile-v-posoka-gartsiya-ima-kolona-ot-avtomobili.html", "text": "В участък от пътя около Кресненското дефиле в посока Гърция има колона от автомобили. Това съобщи слушател на  Радио „Фокус“ . Движението в обратна посока не е натоварено.", "date": "2018.07.15", "title": "Благоевград: В участък от пътя около Кресненското дефиле в посока Гърция има колона от автомобили"}
{"url": "http://www.focus-news.net/news/2018/07/15/2545583/api-vazstanoveno-e-dvizhenieto-pri-km-37-na-avtomagistrala-hemus-v-posoka-sofiya.html", "text": "Възстановено е движението при км 37 на автомагистрала \"Хемус\" в посока София. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.07.15", "title": "АПИ: Възстановено е движението при км 37 на автомагистрала \"Хемус\" в посока София"}
{"url": "http://www.focus-news.net/news/2018/07/15/2545567/inzh-damyan-iliev-babh-vaprosite-zashto-zhivotnite-sa-bolni-a-ne-umirat-ne-sa-sastoyatelni.html", "text": "Въпросите защо животните са болни, а не умират не са състоятелни. Това каза изпълнителният директор на Българската агенция по безопасност на храните инж. Дамян Илиев по време на извънреден брифинг във връзка с чумата по дребно преживните животни,  предаде репортер на  Агенция „Фокус“.   „В момента имаме птичи грип, патиците не умират, но мога да го разпространяват. В същото време кокошките боледуват и умират. Не винаги трябва да се търси смъртност“, каза инж. Илиев. По думите му това не значи, че не може в дадена ситуация, свързана със съпротивителната сила на животните, да не доведе до избухване и висока смъртност. „За чумата най-напред почва да се говори около 1940 г., но тръгва от Африка, движи се в продължение на годините“, обясни инж. Илиев.   \r\nДеница КИТАНОВА", "date": "2018.07.15", "title": "Инж. Дамян Илиев, БАБХ: Въпросите защо животните са болни, а не умират не са състоятелни"}
{"url": "http://www.focus-news.net/news/2018/07/15/2545588/blagoevgrad-do-2000-chasa-shte-bade-ogranicheno-dvizhenieto-na-tovarni-avtomobili-s-teglo-nad-12-tona-po-glaven-pat-e-79-sofiya-kulata.html", "text": "До 20.00 часа ще бъде ограничено движението на товарни автомобили с тегло над 12 тона по главен път Е-79 София – Кулата. Това съобщиха за  Радио „Фокус“ – Пирин  от Областно пътно управление – Благоевград. Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Времената организация е в сила за периода от 1 юни до 15 септември. \r\nЛора КАЛЧЕВА", "date": "2018.07.15", "title": "Благоевград: До 20.00 часа ще бъде ограничено движението на товарни автомобили с тегло над 12 тона по главен път Е-79 София – Кулата"}
{"url": "http://www.focus-news.net/news/2018/07/15/2545585/ria-novosti-kmetat-na-helzinki-otseni-znachenieto-na-grada-za-sreshtata-mezhdu-prezidentite-na-sasht-i-rusiya.html", "text": "Кметът на Хелзинки Ян Вапаавуори заяви пред  РИА Новости , че предстоящата в града среща между президентите на Русия и САЩ Владимир Путин и Доналд Тръмп ще способства в бъдеще в него да се проведат и други важни срещи на високопоставени длъжностни лица от световен мащаб. \r\n„Сега, когато срещата ще се проведе, ще се говори, че Хелзинки е мястото, където може да се организира такова мероприятие дори и за две седмици. Разбира се, това способства, че в перспектива столицата ще стане място за провеждане на различни мащабни, сложни и многообещаващи събития“, заяви Вапаавуори. Той допълни, че изборът се е спрял върху Хелзинки частично и заради това, че то е известно като надежден и функционален град. \r\n„Бе сложно да организираме срещата за толкова кратно време и бяха необходими усилия. Един от проблемите е, че сега е разгарът на сезона на отпуските и ми се наложи да помоля няколко души да се върнат от почивка. И аз трябваше да прекъсна моята“, уточни градоначалникът.   Виктор Турмаков", "date": "2018.07.15", "title": "РИА Новости: Кметът на Хелзинки оцени значението на града за срещата между президентите на САЩ и Русия"}
{"url": "http://www.focus-news.net/news/2018/07/15/2545580/inzh-damyan-ilieva-babh-ako-si-svarshim-rabotata-kakto-tryabva-s-evtanizatsiyata-na-zhivotnite-v-strandzhansko-evropa-shte-ni-kopensira-zagubite-po-opredelena-shema.html", "text": "Ако си свършим работата, както трябва с евтанизацията на животните в Странджанско – Европа ще ни копенсира загубите по определена схема. Това каза изпълнителният директор на Българската агенция по безопасност на храните (БАБХ) инж. Дамян Илиев по време на извънреден брифинг във връзка с чумата по дребно преживните животни, предаде репортер на  Агенция „Фокус“ . \"Компенсацията трябва да се направи по определени правила. Министърът вчера гарантира, че ще даде повече от позволеното според европейските изисквания. Ако си свършим работата, както трябва, Европа ще ни компенсира загубите по определена схема. Когато дойдат на проверка и кажат, че не сме го направили, както трябва - няма да получим компенсация от ЕС\", посочи инж. Илиев. „Имаме два пътя за компенсация на хората. Единият е официалният, другият в момента се изчислява в Министерството. Там намерението на министъра е да се даде 190 лв. на овца“, каза инж. Илиев.  \r\nДеница КИТАНОВА", "date": "2018.07.15", "title": "Инж. Дамян Илиева, БАБХ: Ако си свършим работата, както трябва с евтанизацията на животните в Странджанско – Европа ще ни копенсира загубите по определена схема"}
{"url": "http://www.focus-news.net/news/2018/07/15/2545578/inzh-damyan-iliev-babh-staraem-se-da-ogranichim-zabolyavaneto-ot-chuma-v-malak-region-taka-che-da-ne-mozhe-da-bade-zasegnata-tsyalata-strana.html", "text": "Стараем се да ограничим заболяването от чума в малък регион, така че да не може да бъде засегната цялата страна. Това каза изпълнителният директор на Българската агенция по безопасност на храните инж. Дамян Илиев по време на извънреден брифинг във връзка с чумата по дребно преживните животни,  предаде репортер на  Агенция „Фокус“.    „Не можем да дадем гаранция. Това са стъпките, които трябва да се предприемат, за да не се случи повече. Една от най-големите лаборатории в света преди десетина години работи с вируси и изпусна вирус\", отбеляза той. \"Излезе вирус и евтаназираха не искам да кажа какъв брой животни на територията на Англия. Даваме гаранция, ако всичко се изпълнява, както разпореждаме. Ако някой иска да се разшири заболяването, е друг разговор“, каза инж. Илиев. „Нашата агенция е компетентният орган, който дава гаранциите на страните, които търгуват с България. Действията ни трябва да са според правилата на СЗО, където 180 страни са приели правила, които засягат всичките действия, изследвания и всичко, което ни е гарантирано“, каза инж. Илиев. По думите му, когато една страна каже, че има определено заболяване или няма, означава, че има надзор над животните, а когато страните имат някакво съмнение за заболяване, те спазват такива стъпки, които са договорени между всички 180. Инж. Илиев отбеляза, че отговорността на България е много по-голяма отколкото на другите страни, защото сме гранична страна. Според него става опасно да си позволим карантириране, защото вирусът може да излезе и да зарази други и няма да се дадат гаранции за достатъчни мерки.  \r\nДеница КИТАНОВА", "date": "2018.07.15", "title": "Инж. Дамян Илиев, БАБХ: Стараем се да ограничим заболяването от чума в малък регион, така че да не може да бъде засегната цялата страна"}
{"url": "http://www.focus-news.net/news/2018/07/15/2545571/inzh-damyan-iliev-babh-ikonomicheskite-sanktsii-shte-trayat-minimum-dve-godini-i-shte-se-otnasyat-za-tsyalata-strana-ako-slozhim-zhiva-vaksina-na-bolnite-ot-chuma-zhivotni.html", "text": "Икономическите санкции ще траят минимум две години и ще се отнасят за цялата страна, ако сложим жива ваксина на болните от чума животни. Това каза изпълнителният директор на Българската агенция по безопасност на храните инж. Дамян Илиев по време на извънреден брифинг във връзка с чумата по дребно-преживните животни,  предаде репортер на  Агенция „Фокус“.    „Ваксина има – жива ваксина. Такива ваксини на територията на ЕС са забранени. Със специално разрешение могат да се слагат. Ако сложим такава ваксина и създадем един предполагаем пръстен за животни с антитела и неболедуващи от чума, рискът е, че под тази ваксинация вирусът си стои. Поради тази причина икономическите санкции са две години минимум за страна, която употребява жива ваксина на територията си. Обикновено санкциите са по цялата територия, защото се счита, че контролът няма да е достатъчен“, каза инж. Илиев. По думите му, ако тази жива ваксина се постави само по линията на засегнатите райони санкциите върху тях ще бъдат същите, но ще бъдат за дълъг период. „Сега – санкциите ще бъдат до Нова година“, каза инж. Дамян Илиев.  \r\nДеница КИТАНОВА", "date": "2018.07.15", "title": "Инж. Дамян Илиев, БАБХ: Икономическите санкции ще траят минимум две години и ще се отнасят за цялата страна, ако сложим жива ваксина на болните от чума животни"}
{"url": "http://www.focus-news.net/news/2018/07/15/2545573/inzh-damyan-iliev-babh-ot-10-kilometrovata-zona-na-ognishteto-v-strandzhansko-ima-nyakolko-opita-za-izvezhdane-i-prodavane-na-zhivotni.html", "text": "От 10-километровата зона на огнището в Странджанско има няколко опита за извеждане и продаване на животни. Това каза изпълнителният директор на Българската агенция по безопасност на храните (БАБХ) инж. Дамян Илиев по време на извънреден брифинг във връзка с чумата по дребно преживните животни, предаде репортер на  Агенция „Фокус\" . По думите му досега са евтанизирани около 4000 животни. \"Може да излязат още. Чухте, че ние чакаме още резултати. Просто и днес знаем, че са намерени животни в багажници, за да бъдат изкарани и продадени. Рискът е голям“, каза инж. Илиев и уточни, че „Гранична полиция“ са покрили района.  \r\nДеница КИТАНОВА", "date": "2018.07.15", "title": "Инж. Дамян Илиев, БАБХ: От 10-километровата зона на огнището в Странджанско има няколко опита за извеждане и продаване на животни"}
{"url": "http://www.focus-news.net/news/2018/07/15/2545590/vladimir-toshev-deputat-ot-gerb-vidin-velikoto-narodno-sabranie-e-otzhivyala-forma-na-zakonodatelna-institutsiya-v-balgariya.html", "text": "Великото народно събрание е отживяла форма на законодателна институция в България, каза в предаването  „Чудесата на Северозапада“  на  Радио „Фокус“  Владимир Тошев, народен представител от ГЕРБ – Видин. Според него в Европейския съюз ние сме единствената държава, която има такава институция като Велико народно събрание. „По принцип това е екзотика в съвременното политическо и законодателно пространство. Мисля, че действащата Конституция се нуждае от промени. Защото когато е изработване се е търсело преход от една форма на управление на държавата и обществото към друга форма. Тази Конституция е добра, но е била много добра за преходния период. От близо 10 години ние вече се намираме в едно стабилно демократично общество, като Конституцията ни се нуждае от някои промени“, каза Владимир Тошев. Според него промяната на броя на депутатите съществено ще подобри работата на Народното събрание, това са формални неща, а не толкова съществени“, заяви Владимир Тошев. Той допълни, че страната ни не се нуждае от нова Конституция. „Тази Конституция помогна законодателството ни да бъде адаптирано към ЕС и НАТО. Но, ако погледнем по-аналитично на нея трябва да се мисли за промени в нея. В сегашния действащ основен закон са заложени – и то за добро принципи, които не позволяват той да бъде променян „на парче“, конюнктурно за кратък период от време“, допълни Владимир Тошев.  \r\nАнна ЛОЗАНОВА", "date": "2018.07.15", "title": "Владимир Тошев, депутат от ГЕРБ-Видин: Великото народно събрание е отживяла форма на законодателна институция в България"}
{"url": "http://www.focus-news.net/news/2018/07/15/2545592/politico-donald-tramp-e-predlozhil-na-tereza-mey-da-sadi-es.html", "text": "Британският министър-председател Терез Мей заяви, че по време на срещата си с американския президент Доналд Тръмп той ѝ е заявил, че тя трябва да предприеме правни мерки срещу Европейския съюз, предава   Politico. \r\n„Той ми заяви, че трябва да съдя ЕС. Да не преговарям с него, а да го съдя“, заяви Тереза Мей по време на интервю пред британски медии.   \r\nКоментарите на президента са направени по време на неговото пътуване до Великобритания в петък. Въпреки това Тръмп е отстъпил бързо от първоначалните си думи. „След това каза да не спирам с преговорите, защото след това ще попадна в безизходица“, уточни министър-председателят.    Виктор Турмаков", "date": "2018.07.15", "title": "Politico: Доналд Тръмп е предложил на Тереза Мей да „съди ЕС“"}
{"url": "http://www.focus-news.net/news/2018/07/15/2545593/pazardzhik-kilometrichno-zadrastvane-e-obrazuvalo-na-izhoda-na-velingrad.html", "text": "Километрично задръстване е образувало на изхода на Велинград, съобщи читател на  Агенция \"Фокус\".", "date": "2018.07.15", "title": "Пазарджик: Километрично задръстване е образувало на изхода на Велинград"}
{"url": "http://www.focus-news.net/news/2018/07/15/2545594/vitseprezidentat-iliyana-yotova-shte-otkrie-41-viya-mezhdunaroden-leten-seminar-po-balgarski-ezik-i-kultura-vav-veliko-tarnovo-na-16-yuni.html", "text": "В понеделник, 16 юли, от 10.30 часа в аулата на Великотърновския университет „Св. св. Кирил и Методий“ вицепрезидентът Илияна Йотова ще открие 41-то издание на Международния летен семинар по български език и култура. Това съобщиха от  прессекретариата на държавния глава . Участниците във форума са от 33 държави на 3 континента - Европа, Азия и Северна Америка.", "date": "2018.07.15", "title": "Вицепрезидентът Илияна Йотова ще открие 41-вия Международен летен семинар по български език и култура във Велико Търново на 16 юни"}
{"url": "http://www.focus-news.net/news/2018/07/15/2545582/washington-examiner-mayk-pompeo-otgovori-na-prizivite-na-nyakoi-amerikanski-senatori-za-tova-sreshtata-mezhdu-vladimir-putin-i-donald-tramp-da-bade-otmenena.html", "text": "Държавният секретар на САЩ Майк Помпео заяви, че президентът Доналд Тръмп не трябва да отменя срещата със своя руски колега Владимир Путин, като същевременно разкритикува позицията на Демократическата партия, че те трябва да се отмени, пише   Washington Examiner. \r\n„Убеден съм, че срещата между президента Тръмп и Владимир Путин ще постави Америка на по-добро място“, заяви Помпео. \r\n„Трябва да изразим своя дълбок шок, че планирате да се срещнете сам и без високопоставени съветници с Владимир Путин“, написа в отворено писмо до Тръмп група конгресмени от Демократическата партия за САЩ. „За жалост, заради вашето постоянно изразяване на симпатия към Владимир Путин, вашият конфликт на интереси и вашите нападки срещу нашите най-близки съюзници нямаме увереността, че ще можете да преговаряте с руския лидер и затова ви призоваваме да отмените срещата“, допълват те. \r\nИ други критици – и от Републиканската, и от Демократическата партия заявиха, че Тръмп трябва да отмени срещата „защото не е готов да държи Путин отговорен“, както смята влиятелният сенатор Джон Маккейн (Републиканска партия, Аризона).  \r\n„Президентът  Тръмп трябва да поиска от Путин да предаде всички руски шпиони, обвинени от САЩ за намеса на изборите през 2016“, смята сенатор Боб Менендез (Демократическа партия, Ню Джърси“.  Виктор Турмаков", "date": "2018.07.15", "title": "Washington Examiner: Майк Помпео отговори на призивите на някои американски сенатори за това срещата между Владимир Путин и Доналд Тръмп да бъде отменена"}
{"url": "http://www.focus-news.net/news/2018/07/15/2545598/aktsenti-v-sutreshniya-blok-na-radio-fokus-dobro-utro-balgariya-na-16-yuli.html", "text": "С настъпването на летните месеци и покачването на температурите като че ли зачестяват и тежките пътни инциденти, доказателство, за което са няколкото случая от днешния ден. Има ли увеличение в инцидентите на пътя и доколко увереността на водачите е причина за черната статистика? Тези и други въпроси ще коментираме с експерта по пътна безопасност и бивш началник на „Пътна полиция“ комисар Алекси Стратиев. \r\nНапрежение в Ямболско заради констатираната чума по дребните преживни животни. Живи вериги от протестиращи, над 4000 евтанизирани животни и призиви за оставки. С кмета на Тутракан Димитър Стефанов ще се опитаме да открием отговорите на въпросите, останали без такива, поглеждайки отвъд емоционалния елемент на проблема. За правилните и грешни ходове и за виновните в случая - в минутите след 08.00 часа.  \r\nВисоките температури напомнят за предстоящите летни отпуски, а с тях - и за нуждата бързо да влезем във форма. Кои са категоричните „за“ и „против“ по отношение на отслабването и кои са храните помощници в тази мисия през летните месеци? По темата ще разговаряме с диетолога проф. Донка Байкова.  \r\nВ минутите след 09.00 часа Весела Кръстева от  Радио „Фокус“-Пловдив  ще ни разкрие любопитни моменти от пътуваща изложба, която гостува на Градската библиотека в Асеновград.  \r\nТези и още теми - в сутрешния блок на  Радио „Фокус“  „Добро утро, България“, от 06.00 до 10.00 часа на 16 юли, с водещ Виктория Месробович - Кувенджиева.", "date": "2018.07.15", "title": "Акценти в сутрешния блок на Радио „Фокус“ „Добро утро, България“ на 16 юли"}
{"url": "http://www.focus-news.net/news/2018/07/15/2545597/gd-granichna-politsiya-trafikat-e-intenziven-na-gkpp-kalotina-na-vhod-i-na-gkpp-makaza-na-izhod-za-leki-koli-a-na-gkpp-kapitan-andreevo-na-izhod-za-tovarni-avtomobili.html", "text": "На ГКПП \"Калотина\" на българо-сръбската граница трафикът е интензивен на вход за леки автомобили. Гранични пунктове с ненатоварено движение са ГКПП \"Връшка чука\" и ГКПП \"Брегово\". Това съобщиха от пресцентъра на  ГД \"Гранична полиция\" . На ГКПП \"Маказа\" на българо-гръцката граница трафикът е интензивен на изход за леки автомобили. Гранични пунктове с ненатоварено движение са ГКПП \"Капитан Петко Войвода\", ГКПП \"Илинден\" и ГКПП \"Ивайловград\". На ГКПП \"Капитан Андреево\" на българо-турската граница трафикът е интензивен на изход за товарни автомобили. Граничен пункт с ненатоварено движение е ГКПП \"Лесово\".  \r\nНа българо-румънската и българо-македонската граница трафикът е нормален на всички контролно-пропускателни пунктове.", "date": "2018.07.15", "title": "ГД \"Гранична полиция\": Трафикът е интензивен на ГКПП \"Калотина\" на вход и на ГКПП \"Маказа\" - на изход за леки коли, а на ГКПП \"Капитан Андреево\" - на изход за товарни автомобили"}
{"url": "http://www.focus-news.net/news/2018/07/15/2545587/inzh-damyan-iliev-babh-ne-mozhe-merki-koito-ne-se-priemat-lesno-da-se-raztrabyavat-predvaritelno-tova-vodi-do-kriene-i-prodavane-na-bolni-zhivotni.html", "text": "Не може мерки, които не се приемат лесно, да се разтръбяват предварително – това води до криене и продаване на болни животни. Това каза изпълнителният директор на Българската агенция по безопасност на храните инж. Дамян Илиев по време на извънреден брифинг във връзка с чумата по дребно-преживните животни,  предаде репортер на  Агенция „Фокус“.   По думите на инж. Илиев така се разпространява заболяването.  Той отново потвърди, че е готов да си подаде оставката, ако му бъде поискана. „Твърд съм, че това го правим правилно и професионално“, каза инж. Илиев по отношение на евтаназията. „Всички други коментари не мога да приема. Да, сигурно не сме ви информирали добре. Сигурно не всички стопани сме информирали. Няма как мерки, които не могат да се приемат лесно да се разтръбявани предварително“, каза той. На въпрос кой смята, че пречи на БАБХ, инж. Илиев отговори: „Имаше хора, дошли да защитават фермерите, да не им бъдат убити животните по простата причина, че те губят възможност да се прехранят. Всичко това е вярно, че са страшни икономически загуби, обаче в същото време зад нас стоят 1 млн. и 300 хил. животни в цялата страна“, каза той и поясни, че БАБХ не може да си позволи да не изпълнява мерките и да не гарантира здравето на останалите животни в страната. Във връзка с разминаванията  в заповедта за евтаназия, инж. Илиев обясни, че тя е издадена в същия ден, в който е получена информация, че има заболяване. Попитан дали има различни начини за пренасяне на вируса на чума, инж. Илиев обясни: „Възможността по някакъв друг начин, а не с непосредствен контакт съществува“.  \r\nДеница КИТАНОВА", "date": "2018.07.15", "title": "Инж. Дамян Илиев, БАБХ: Не може мерки, които не се приемат лесно, да се разтръбяват предварително – това води до криене и продаване на болни  животни"}
{"url": "http://www.focus-news.net/news/2018/07/15/2545600/mariya-novakova-darzhaven-arhiv-vidin-prez-tazi-godina-se-navarshvat-155-godini-ot-rozhdenieto-na-dimitar-balev-izdatel-zhurnalist-obshtestvenik-i-deveti-kmet-na-vidin.html", "text": "През тази година се навършват 155 години от рождението на Димитър Балев - печатар, издател, журналист, общественик и девети кмет на Видин след Освобождението, каза в предаването  „Чудесата на Северозапада“  на  Радио „Фокус“  Мария Новакова, главен специалист в Държавен архив – Видин. Като видински градоначалник въвежда безплатното здравеопазване, открива общинска аптека, която предлага безплатни лекарства за бедните граждани, предприема стъпки за редовното почистване и благоустрояване на града. Димитър Балев поставя началото на „Видински общински вестник“, а като публицист допринася за разпространението на здравната просвета сред населението.  \r\nАнна ЛОЗАНОВА", "date": "2018.07.15", "title": "Мария Новакова, Държавен архив - Видин: През тази година се навършват 155 години от рождението на Димитър Балев - издател, журналист, общественик и девети кмет на Видин"}
{"url": "http://www.focus-news.net/news/2018/07/15/2545589/the-hill-spored-visokopostaven-amerikanski-kongresmen-nachinat-po-koyto-donald-tramp-shte-obsadi-namesata-na-izborite-s-vladimir-putin-shte-bade-bedstvie.html", "text": "Американският конгресмен Адам Шиф (Демократическа партия, Калифорния) от комисията по разузнаване на Камарата на представителите заяви, че очаква начинът, по който президентът Доналд Тръмп ще обсъжда предполагаемата руска намеса на изборите с държавния глава на Русия Владимир Путин, ще бъде „бедствие“, посочвайки отказът на Доналд Тръмп да осъди въпросната намеса, пише   The Hill. \r\nШиф заяви, че не очаква от Тръмп да направи нещо повече от това да пита Путин дали е направил това. „Честно казано това ще бъде метод за действие – бедствие“, заяви конгресменът. „Той ще седне с мъжа, който е наредил намеса на нашите избори и срещата няма да даде добри резултати“, допълни той. \r\nПо-рано министерството на правосъдието на САЩ повдигна обвинения срещу 12 руски граждани за предполагаемо проникване в компютърните системи на Демократическата партия по време на предизборната кампания през 2016 г. Вместо да осъди Москва, президентът Тръмп обвини администрацията на своя предшественик Барак Обама, че не е спряла това.  \r\n„Част от причината за този обвинителен акт е да се стигматизират онези, които се намесват в нашите избори“, заяви Шиф . „Путин е ръководител на тази конспирация и той ще седи на масата с Доналд Тръмп, който смята, че обвинението е лов на вещици“, допълни той.  Виктор Турмаков", "date": "2018.07.15", "title": "The Hill: Според високопоставен американски конгресмен начинът, по който Доналд Тръмп ще обсъди намесата на изборите с Владимир Путин, ще бъде „бедствие“"}
{"url": "http://www.focus-news.net/news/2018/07/15/2545591/d-r-georgi-chobanov-babh-okolo-400-zhivotni-v-sharkovo-ne-sa-evtanizirani-poradi-zhivite-verigi-i-protestite-na-horata-selishteto-predstavlyava-potentsialen-risk.html", "text": "Около 400 животни в Шарково не са евтанизирани поради живите вериги и протестите на хората – селището представлява потенциален риск. Това каза д-р Георги Чобанов от БАБХ по време на извънреден брифинг във връзка с чумата по дребно преживните животни, предаде репортер на  Агенция „Фокус“.  По думите на д-р Чобанов там остава да бъдат евтанизирани последните животни. Д-р Чобанов допълни, че в Шарково цялото село е обявено за огнище. „Там няма разграничаване на животите. Те са в постоянен контакт едно с друго. Трябва да бъдат евтанизиани, за да бъде ликвидирано огнището. В този случай то стои отворено“, каза д-р Чобанов. „Това е селище, което представлява потенциален риск за разнасяне на заразата и за размножаване на вируса сред животните“, допълни той.  \r\nДеница КИТАНОВА", "date": "2018.07.15", "title": "Д-р Георги Чобанов, БАБХ: Около 400 животни в Шарково не са евтанизирани поради живите вериги и протестите на хората – селището представлява потенциален риск"}
{"url": "http://www.focus-news.net/news/2018/07/15/2545595/interfaks-v-helzinki-sa-zapochnali-demonstratsii-na-protivnitsite-i-privarzhenitsite-na-provezhdaneto-na-sreshtata-mezhdu-vladimir-putin-i-donald-tramp.html", "text": "Във Хелзинки са започнали акции, както на привържениците, така и на противниците на очакваната в града среща на президентите на Русия и на САЩ Владимир Путин и Доналд Тръмп, предава  Интерфакс. \r\nПървата от акциите е марш, организиран от правозащитната организация „Амнести интернешънъл“ и местната лява младеж. Според тях на мероприятието са участвали 10 хил. души, докато полицията смята, че те са били 1500. В ръцете на протестиращите има плакати с надпис „Правата на човека са за всички“, „Хелзинки призовава към мир“, „Събудете се и изхвърлете Тръмп!“, както и се флагове с дъги в подкрепа на сексуалните малцинства.  \r\nМеждувременно в центъра на града провеждат митинг известните с критиките си към ръководството на Русия евродепутат Хайди Хаутала и писател Софи Оксинен.  \r\nВ столицата е проведен и митинг на партия „Истински финландци“ в подкрепа на антимигрантската политика на САЩ. \r\nОчаква се и в понеделник, в деня на провеждането на срещата между двамата президенти, в Хелзинки да се проведат други акции.   Виктор Турмаков", "date": "2018.07.15", "title": "Интерфакс: В Хелзинки са започнали демонстрации на противниците и привържениците на провеждането на срещата между Владимир Путин и Доналд Тръмп"}
{"url": "http://www.focus-news.net/news/2018/07/15/2545606/varna-natovareno-e-dvizhenieto-po-patya-za-kurortnite-kompleksi-v-rayona-na-kragovoto-krastovishte-pri-izhoda-ot-morskata-gradina-po-aleya-parva.html", "text": "Натоварено е движението по пътя за курортните комплекси край Варна в района на кръговото кръстовище при изхода от Морската градина по Алея първа, предаде репортер на  Радио „Фокус“ – Варна . Множество леки автомобили изчакват да се включат в трафика, като задръстването започва от района на буните. Натоварено е движението и по пътя от Бургас за Варна. Полицейското присъствие по основните направления е засилено с цел ограничаване на тежките инциденти през летния туристически сезон предвид интензивния трафик в района на Северното и Южното Черноморие от Дуранкулак в посока Варна и Бургас. До 20.00 часа по главния път Варна – Бургас е ограничено движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Целта е повишаване на безопасността при пътуване и увеличаване на пропускателната способност на инфраструктурата през летния туристически сезон. \r\nМарияна ВАЛЕНТИНОВА", "date": "2018.07.15", "title": "Варна: Натоварено е движението по пътя за курортните комплекси в района на кръговото кръстовище при изхода от Морската градина по Алея първа"}
{"url": "http://www.focus-news.net/news/2018/07/15/2545596/usa-today-donald-tramp-zayavi-che-shte-obmisli-vazmozhnostta-da-poiska-ot-vladimir-putin-da-ekstradira-ruskite-agenti-obvineni-v-namesata-na-izborite.html", "text": "Президентът на САЩ Доналд Тръмп заяви, че обмисля възможността да поиска от своя руски колега Владимир Путин по време на срещата им в Хелзинки да екстрадира 12-те служители на руското разузнаване, обвинени, че са проникнали в компютърните системи на Демократическата партия на САЩ по време на изборите през 2016 г., пише   USA Today. \r\nНа въпрос дали ще поиска от Путин екстрадирането на 12-те руски агенти, обвинени от екипа на специалния прокурор Робърт Мюлер, Тръмп отговори, че не е мислил преди по въпроса, но със сигурност ще попита. Същевременно той обвини своя предшественик Барак Обама, че не е разследвал навремето проникванията и Демократическата партия, че не си е оставила сървърите достатъчно обезопасени срещу проникване.  \r\n „Руснаците са се опитвали да хакнат и Националния комитет на Републиканската партия, но ние имаме значително по-силна защита“, допълни Тръмп.  Виктор Турмаков", "date": "2018.07.15", "title": "USA Today: Доналд Тръмп заяви, че ще обмисли възможността да поиска от Владимир Путин да екстрадира руските агенти, обвинени в намесата на изборите"}
{"url": "http://www.focus-news.net/news/2018/07/15/2545604/korneliya-ninova-bsp-spryahme-umartvyavaneto-na-zhivotni-v-sharkovo-kato-pusnahme-zhalbi-do-okrazhnata-prokuratura-v-yambol-do-glavniya-prokuror-i-do-vas.html", "text": "Успяхме да спрем днес умъртвяването на животни в Шарково, като пуснахме жалби до Окръжната прокуратура в Ямбол, до главния прокурор и до Върховния административен съд. Това каза за  Агенция „Фокус“  лидерът на БСП Корнелия Нинова във връзка със ситуацията в Шарково. „С тези жалби искаме заповедта за избиването на животните да бъде спряна, тъй като в нея пише, че решението за тяхното избиване е взето на основание на проби от 9 юли, а самото решение за избиването е на 4 юли. И не само това - има много други съмнителни факти, като например споделеното от хората, че въпреки изминалото дълго време, нито едно от животните не е дало симптоми за болестта, нито има починало от естествена смърт“, каза Нинова. Тя поясни, че за днес БСП са спрели избиването на животните. „Бяха стигнали полицията и ветеринарите до къщата на баба Дора, за която вече цяла България знае. Засега сме спрели и чакаме произнасяне на съда. Полицията се оттегли, а съдът трябва да каже дали тази заповед ще се изпълнява или ще я отмени“, допълни лидерът на БСП.  \r\nДеница КИТАНОВА", "date": "2018.07.15", "title": "Корнелия Нинова, БСП: Спряхме умъртвяването на животни в Шарково, като пуснахме жалби до Окръжната прокуратура в Ямбол, до главния прокурор и до ВАС"}
{"url": "http://www.focus-news.net/news/2018/07/15/2545599/senator-rand-pol-tryabva-da-se-fokusirame-varhu-zashtitata-na-izborite-v-sasht.html", "text": "Американският сенатор Ранд Пол (Републиканска партия, Кентъки) заяви, че опитът руският президент Владимир Путин да бъде държан отговорен за намесата по време на изборите в САЩ е „загуба на време“ , допълвайки, че САЩ и други страни също са действали по подобен начин, предава  The Hill. \r\n„Мисля, че би било грешка да искаме отговорност от руснаците. Нещата стават твърде междупартийни – забравяме, че най-важното нещо е да направим изборите ни неприкосновени“, заяви Ранд Пол. Според него руските опити за намеса на президентските избори в САЩ през 2016 г. са в отговор на американската намеса преди това на изборите в Грузия и в Украйна.  \r\n„Докато не разберем, че всичко, което правим ще има ответна реакция, няма да имаме мир по света“, убеден е сенаторът. \r\nСъщевременно той допълни, че искането от страна на Тръмп по време на срещата му с Путин да се екстрадират в САЩ служителите на руското разузнаване е безсмислено, понеже Москва едва ли би се съгласила.   Виктор Турмаков", "date": "2018.07.15", "title": "Сенатор Ранд Пол: Трябва да се фокусираме върху защитата на изборите в САЩ"}
{"url": "http://www.focus-news.net/news/2018/07/15/2545607/plovdiv-natovareno-e-dvizhenieto-v-uchastaka-na-avtomagistrala-trakiya-v-oblastta-i-po-patishtata-plovdiv-karlovo-i-plovdiv-asenovgrad-smolyan.html", "text": "Натоварено е движението в участъка на автомагистрала „Тракия“ в Пловдивска област, а също и по пътищата Пловдив-Карлово и Пловдив-Асеновград-Смолян. Това съобщиха за  Радио „Фокус“ – Пловдив  от Областното пътно управление. Интензивен трафик се отчита и по пътя Пловдив-Пещера. Водачите трябва да шофират с повишено внимание и съобразена скорост, за да не се създават предпоставки за възникването на пътни инциденти. Пътните настилки на територията на областта са сухи и нормално проходими. Все още движението по пътя Югово-Лъки се осъществява в една лента, поради пропадане на част от пътното платно. Преминаването в проблемния участък се регулира с пътни знаци. До 15 септември движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. Остава ограничено и преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. От Областното пътно управление предупреждават за опасност от падащи камъни по пътищата в планинските райони. \r\nТрафикът на територията на град Пловдив също е интензивен към момента. Най-засилено автомобилно движение се отчита по булевардите „Найчо Цанов“, „Христо Ботев“, „Цар Борис III Обединител“, „Руски“, „Шести септември“, „Васил Априлов“ и „Пещерско шосе“. Натоварен е трафикът и по бул. „Източен“. Пътните настилки на територията на града са сухи и нормално проходими. \r\nТони МИХАЙЛОВ", "date": "2018.07.15", "title": "Пловдив: Натоварено е движението в участъка на автомагистрала „Тракия“ в областта и по пътищата Пловдив-Карлово и Пловдив-Асеновград-Смолян"}
{"url": "http://www.focus-news.net/news/2018/07/15/2545602/dzhon-boltan-sasht-ne-ochakvat-konkretni-rezultati-ot-sreshtata-mezhdu-vladimir-putin-i-donald-tramp.html", "text": "Съветникът в Белия дом по национална сигурност Джон Болтън заяви, че САЩ не очакват „конкретни резултати“ от срещата в понеделник в Хелзинки между президентите на САЩ и на Русия Доналд Тръмп и Владимир Путин, предава   Reuters. \r\n„Питахме, а руснаците се съгласихме, че преговорите няма да имат структура. Не очакваме конкретни резултати“, заяви Джон Болтън по време на интервю пред местна медия. \r\nСъщевременно той засегна темата за повдигнатите обвинения срещу 12-те служителя на руските тайни служби за предполагаемата намеса на президентските избори в САЩ през 2016 г. Според него е глупаво да се говори, че Тръмп може да поиска от Путин тяхното екстрадиране. \r\n„Глупаво е да искаме нещо, на което нямаме легално право. А този въпрос е сериозен“, допълни Болтън.   Виктор Турмаков", "date": "2018.07.15", "title": "Джон Болтън: САЩ не очакват конкретни резултати от срещата между Владимир Путин и Доналд Тръмп"}
{"url": "http://www.focus-news.net/news/2018/07/15/2545605/hurriyet-turskiyat-prezident-blagodari-na-grazhdanite-na-stranata-na-vtorata-godishnina-ot-neuspeshniya-opit-za-prevrat.html", "text": "Президентът на Турция Реджеп Тайип Ердоган благодари на нацията, която според него героично е спряла опита за преврат от 15 юли 2016 година, посочвайки, че така е дала пример за другите народи, пише   Hurriyet. \r\n\"Нашата мощна нация, която пренебрегваше оръжията, насочени към нея  и се противопоставила на предателите, спечели голяма и безпрецедентна победа с кураж в нощта на 15 юли“, пише Ердоган в писмо, публикувано  по случай втората годишнина от  опита за преврат. „Турция не само попречи на преврата на 15 юли със своята съпротива, но и спаси достойнството и репутацията на демокрацията по целия свят“, допълни той Ердоган. \r\n„15 юли е най-ясният отговор не само на всички метежници, но и на всички терористични организации и на силите зад тях“, допълни той. \r\nКато цитира от Корана, Ердоган написа, че „някои злонамерени събития могат да доведат до благоволение“ „15 юли доведе до благоволение за нашата страна, нация и бъдеще“, допълни той. \r\nГоворейки по време на специално събитие, отбелязващо втората годишнина на 15 юли, Ердоган обеща да продължи борбата срещу организацията на базирания в САЩ ислямски проповедник Фетхуллах Гюлен, за която се смята, че е ръководил опита за преврат. \r\n\"е открием всичките им клетки и ще ги унищожим. Няма да има спирка, ще продължим пътя. Ние ще действаме с по-голяма решителност, за да защитим нашата нация“, допълни президентът, като се обърна към семействата на жертвите, убити и ранени в нощта на опита за преврат.  Виктор Турмаков", "date": "2018.07.15", "title": "Hurriyet: Турският президент благодари на гражданите на страната на втората годишнина от неуспешния опит за преврат"}
{"url": "http://www.focus-news.net/news/2018/07/15/2545609/pazardzhik-zasilen-e-trafikat-po-patishtata-ot-planinskite-kurorti-kam-oblastniya-tsentar.html", "text": "Засилен е трафикът по пътищата от планинските курорти в областта към Пазарджик, репортер на  Радио „Фокус” – Пазарджик . В края на уикенда множество автомобили се връщат от курортите в Родопите. Това се отнася най-вече за пътищата Варвара – Велинград, Велинград – Сърница, Пазарджик – Пещера – Батак – Цигов чарк, Пещера – Батак – Доспат и Пазарджик – Дебращица – летовището „Свети Константин”. Километрично задръстване се е образувало на изхода на Велинград посока Пазарджик. За регулиране на трафика и недопускане на пътни инциденти на места са разположени патрули на „Пътна полиция” и „Охранителна полиция”, които  следят за нарушители и помагат на водачите при нужда. \r\nРадослава МУРДЖЕВА", "date": "2018.07.15", "title": "Пазарджик: Засилен е трафикът по пътищата от планинските курорти към областния център"}
{"url": "http://www.focus-news.net/news/2018/07/15/2545601/aneliya-georgieva-organizator-na-protesta-v-burgas-sreshtu-evtanaziyata-na-zhivotni-ako-ne-vzemem-merki-sluchvashtoto-se-v-strandzha-utre-bi-moglo-da-se-sluchi-i-na-nas.html", "text": "Ако не вземем мерки, случващото се в Странджа, утре би могло да се случи и на нас. Това каза на протеста в Бургас срещу евтаназията на животни в Ямболско Анелия Георгиева, организатор на протеста, предаде репортер на  Радио „Фокус“ – Бургас.  По думите ѝ преживните животни в с. Кости в Странджа е възможно да са били умъртвени, без да са изчакани докрай лабораторните анализи. „Това е избиване на хора, а не на животни“, посочи Георгиева. \r\nСпоред активистите целият потенциал на България да произвежда деликатесни и екологичо чисти продукти, които да бъдат изнесени в Европа, бива сринат от действия като това в с. Кости. \r\nМария ГЕОРГИЕВА", "date": "2018.07.15", "title": "Анелия Георгиева, организатор на протеста в Бургас срещу евтаназията на животни: Ако не вземем мерки, случващото се в Странджа, утре би могло да се случи и на нас"}
{"url": "http://www.focus-news.net/news/2018/07/15/2545603/blagoevgrad-prodalzhava-da-e-kilometrichno-zadrastvaneto-po-patya-prez-kresnenskoto-defile-v-posoka-sofiya.html", "text": "Продължава да е километрично задръстването по пътя през Кресненското дефиле в посока София. Това съобщи слушател на  Радио „Фокус“ .", "date": "2018.07.15", "title": "Благоевград: Продължава да е километрично задръстването по пътя през Кресненското дефиле в посока София"}
{"url": "http://www.focus-news.net/news/2018/07/15/2545610/pregled-na-mezhdunarodnite-novini-do-18-chasa-agentsiya-fokus.html", "text": "Основната опозиционна партия в Македония ВМРО-ДПМНЕ обяви, че празнуването на поканата на страната в НАТО, което премина в събота в 15 града на страната, е безпричинна загуба на бюджетни средства. \r\nПо инициатива на министър-председателя Зоран Заев в Скопие и в още 14 града в събота вечерта преминаха празнични концерти, на които той и членовете на правителството поздравиха гражданите за получаването на поканата. Разходите за честванията все още не са обнародвани, но се очаква това да се направи следващата седмица. \r\n„Това, което Заев представя като успех, гражданите го получиха още преди 10 години. Македония изпълни всички условия за влизане в НАТО още през 2008 г. Зоран Заев харчи парите на гражданите за еднодневно празнуване, за което няма повод и причини. Това ще се запомни в историята на държавата като празнуване на преименуването на страната“, пише в официално заявление на опозиционната партия. \r\n Министърът на външните работи на Гърция Никос Коцияс и неговият македонския колега Никола Димитров по-рано подписаха споразумение за новото конституционно има на страната  - Република Северна Македония. Продължаващият повече от 25 години спор за името между Атина и Скопие пречи на приемането на Македония в НАТО и в ЕС.  \r\n***  Кметът на Хелзинки Ян Вапаавуори заяви, че предстоящата в града среща между президентите на Русия и САЩ Владимир Путин и Доналд Тръмп ще способства в бъдеще в него да се проведат и други важни срещи на високопоставени длъжностни лица от световен мащаб. \r\n„Сега, когато срещата ще се проведе, ще се говори, че Хелзинки е мястото, където може да се организира такова мероприятие дори и за две седмици. Разбира се, това способства, че в перспектива столицата ще стане място за провеждане на различни мащабни, сложни и многообещаващи събития“, заяви Вапаавуори. Той допълни, че изборът се е спрял върху Хелзинки частично и заради това, че то е известно като надежден и функционален град. \r\n„Бе сложно да организираме срещата за толкова кратно време и бяха необходими усилия. Един от проблемите е, че сега е разгарът на сезона на отпуските и ми се наложи да помоля няколко души да се върнат от почивка. И аз трябваше да прекъсна моята“, уточни градоначалникът.  \r\n*** Министър-председателят на Великобритания Тереза мей съобщи, че президентът на САЩ Доналд Тръмп й е предлагал да съди Европейския съюз вместо да води преговори със Съюза за Брекзит. Тя заяви това в интервю пред BBC в неделя. \r\nКогато водещият задава въпрос какво е представлявало споменатото от Тръмп на съвместната пресконференция с Мей в петък загадъчно „грубо предложение“, което й е предложил, премиерът отговори: „Той ми каза, че трябва да съдя ЕС, а не да влизам в преговори с него“. \r\n*** Президентът на САЩ Доналд Тръмп заяви, че няма големи очаквания за срещата си с руския държавен глава Владимир Путин в понеделник в Хелзинки. \r\n„Тръгвам без големи очаквания“, заяви Тръмп в интервю пред американската медия CBS, публикувано на уебсайта й в неделя. „Не отивам с големи очаквания“. \r\n***  Президентът на САЩ Доналд Тръмп изброи Русия, Ес и Китай като противници в интервю, излъчено в навечерието на срещата му на високо равнище с президента на Русия Владимир Путин. \r\n„Имаме много противници. Мисля, че ЕС е противник по отношение на това, което прави в търговията“, заяви Тръмп. \r\n„Не бихме си го помислили за Европейския съюз, но те са противник. Русия е също противник в определени отношения. Китай е икономически противник със сигурност. Но това не значи, че те са лоши. Това не значи нищо. Имам предвид, че ние се съревноваваме с тях“, заяви президентът на САЩ. \r\n***  Президентът на Турция Реджеп Тайип Ердоган благодари на нацията, която според него героично е спряла опита за преврат от 15 юли 2016 година, посочвайки, че така е дала пример за другите народи. \r\n\"Нашата мощна нация, която пренебрегваше оръжията, насочени към нея  и се противопоставила на предателите, спечели голяма и безпрецедентна победа с кураж в нощта на 15 юли“, пише Ердоган в писмо, публикувано  по случай втората годишнина от  опита за преврат. „Турция не само попречи на преврата на 15 юли със своята съпротива, но и спаси достойнството и репутацията на демокрацията по целия свят“, допълни той Ердоган. \r\n„15 юли е най-ясният отговор не само на всички метежници, но и на всички терористични организации и на силите зад тях“, допълни той. \r\nКато цитира от Корана, Ердоган написа, че „някои злонамерени събития могат да доведат до благоволение“ „15 юли доведе до благоволение за нашата страна, нация и бъдеще“, допълни той. \r\nГоворейки по време на специално събитие, отбелязващо втората годишнина на 15 юли, Ердоган обеща да продължи борбата срещу организацията на базирания в САЩ ислямски проповедник Фетхуллах Гюлен, за която се смята, че е ръководил опита за преврат. \r\n\"е открием всичките им клетки и ще ги унищожим. Няма да има спирка, ще продължим пътя. Ние ще действаме с по-голяма решителност, за да защитим нашата нация“, допълни президентът, като се обърна към семействата на жертвите, убити и ранени в нощта на опита за преврат.", "date": "2018.07.15", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/07/15/2545611/veliko-tarnovo-zaradi-svlachishte-e-zatvorena-ednata-lenta-v-uchastak-ot-patya-mezhdu-tvraditsa-i-elena.html", "text": "Заради свлачище е затворена едната лента в участък от пътя между Твръдица и Елена. В отсечката от км 47+800 до км 48+000 има пропадане на пътното платно и се извършват ремонтни дейности, които трябва да приключат до 11 януари 2019 година, съобщиха за  Радио „Фокус“ – Велико Търново  от Областно пътно управление - Велико Търново и призоваха водачите да карат внимателно и със съобразена скорост. Условията за пътуване в региона са нормални. Времето е ясно и слънчево, настилките са сухи. Трафикът в края на почивния ден е интензивен.  \r\nДопълнително въведени ограничения и нови затворени участъци няма. Отворен за движение на всички видове МПС е Проходът на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път-551 Дебелец-Средни колиби-Елена. Обходният  маршрут е през Дебелец-Велико Търново-Лясковски кантон-Миндя-Елена и обратно. Затворен за движение е пътят между Велико Търново и село Шемшево през Западната промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека е по главен път I-4  – през село Леденик. \r\nЛуиза ТРАНЧЕВА", "date": "2018.07.15", "title": "Велико Търново: Заради свлачище е затворена едната лента в участък от пътя между Твръдица и Елена"}
{"url": "http://www.focus-news.net/news/2018/07/15/2545616/frantsiya-povede-s-10-na-harvatiya-v-moskva.html", "text": "Франция поведе с 1:0 срещу Хърватия на финала на Световното първенство в Москва. На стадион „Лужники“ в Москва голмайстор за французите стана Антоан Гризман от пряк свободен удар в 18-ата минута. \r\nТова е трети финал на Мондиал за Франция в последните 20 години, като в същия период „петлите“ играха два финала и на европейско първенство.", "date": "2018.07.15", "title": "Франция поведе с 1:0 на Хърватия в Москва"}
{"url": "http://www.focus-news.net/news/2018/07/15/2545615/blagoevgrad-izklyuchitelno-intenziven-e-trafikat-v-uchastaka-na-glaven-pat-e-79-sofiya-kulata-v-oblastta-kato-na-mesta-se-obrazuvat-koloni-ot-avtomobili.html", "text": "Изключително интензивен в трафикът в участъка на главен път Е-79 София-Кулата в Благоевградска област. Това каза за  Радио „Фокус“-Пирин  дежурният служител в Областно пътно управление-Благоевград. На места се образуват колони от автомобили. Лека катастрофа е станала преди около час в района на тунел „Железница“, като са причинени само материални щети по превозните средства. Възстановено е движението в района между Кресна и отбивката за Стара Кресна, където около 11.00 часа стана тежка катастрофа. При инцидента загина 50-годишен мъж от село Полена, след челен удар между товарен автомобил с цистерна и лека. За два часа движението бе напълно спряно, а след това се пропускаше в едната пътна лента. В резултат на това се образуваха километрични задръствания с колони от над 6 километра в двете посоки. До 20.00 часа ще бъде ограничено движението на товарни автомобили с тегло над 12 тона по главен път Е-79 София-Кулата. Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Времената организация е в сила за периода от 1 юни до 15 септември. \r\nС нормална интензивност е движението по основните улици и булеварди в град Благоевград. Пътните настилки са сухи. В края на почивния ден по-натоварено е движението в района на входните и изходните пътни артерии в областния център. По булевардите „Васил Левски“, „Св. Димитър Солунски“ и „Св. св. Кирил и Методий“ трафикът е интензивен, но не се образуват задръствания. През изминалия ден няма регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност. \r\nЛора КАЛЧЕВА", "date": "2018.07.15", "title": "Благоевград: Изключително интензивен е трафикът в участъка на главен път Е-79 София-Кулата в областта, като на места се образуват колони от автомобили"}
{"url": "http://www.focus-news.net/news/2018/07/15/2545618/harvatiya-izravni-za-11-na-frantsiya-v-moskva.html", "text": "Хърватия изравни за 1:1 срещу Франция на финала на Световното първенство в Москва. На стадион „Лужники“ в Москва голмайстор за хърватите стана Иван Перишич в 28-ата минута.  Преди него Антоан Гризман отбеляза гол от пряк свободен удар в 18-ата минута. \r\nЗа първи път отбор от Балканите стига толкова далеч. Преди началото на Мондиала хърватите бяха на 12-о място по шансове за титлата, а според букмейкърите бе по-вероятно отбори като Колумбия, Португалия, Русия и Уругвай да стигнат до битката за трофея.", "date": "2018.07.15", "title": "Хърватия изравни за 1:1 на Франция в Москва"}
{"url": "http://www.focus-news.net/news/2018/07/15/2545612/korneliya-ninova-bsp-prodalzhavame-da-sme-na-myasto-s-horata-ot-sharkovo-i-da-gi-zashtitavame-shte-se-smenyame-deputatite-dokato-e-neobhodimo.html", "text": "Продължаваме да сме на място с хората от Шарково и да ги защитаваме – ще се сменяме депутатите, докато е необходимо. Това каза за  Агенция „Фокус“  лидерът на БСП Корнелия Нинова във връзка със ситуацията в Шарково. „Тръгнах към София, за да видя как се движат нещата с подаването на жалбата във Върховния административен съд“, каза Нинова във връзка с обжалването на заповедта за евтаназия на животните. „Остана колегата Кристиан Вигенин, там постоянно ще има човек и няма да допуснем това, което са правили досега“, каза лидерът на БСП. Корнелия Нинова поясни, че БСП ще помогне на хората да заведат колективен иск пред европейски и български инстанции, за да им защитят правата. „Избивайки тези животни, обезлюдяват целия регион. Половината със сълзи на очи казаха: „Ние просто се изнасяме. Без животните няма за нас тука нито живот, нито поминък. Отиваме в големите градове, отиваме в Европа“. Странджа - Сакар се обезлюдява“, коментира Нинова.  \r\nТя разказа, че е попитала полицаите на място на освание на каква заповед се намират там и влизат по къщите без да питат. „Такава заповед няма, а са там и действат по този начин“, обърна внимание лидерът на БСП.  \r\nКорнелия Нинова коментира думите на министъра на земеделието Румен Порожанов и пресконференцията на БАБХ и изрази притесненията си от вероятността, че мерките по умъртвяване на животните може да се разширят и към други населени места в областта. Според нея става въпрос за безумие и трябва да се спре, докато не се дадат безспорни доказателства, че има чума и да се направи повторна проба. \r\n„Цял ден никой не ни показа един документ, в който пише: „Да, има чума“, изтъкна Корнелия Нинова.  \r\nДеница КИТАНОВА", "date": "2018.07.15", "title": "Корнелия Нинова, БСП: Продължаваме да сме на място с хората от Шарково и да ги защитаваме – ще се сменяме депутатите, докато е необходимо"}
{"url": "http://www.focus-news.net/news/2018/07/15/2545608/afp-predi-sreshtata-si-s-vladimir-putin-donald-tramp-zayavi-che-rusiya-es-i-kitay-sa-protivnitsi-na-sasht.html", "text": "Президентът на САЩ Доналд Тръмп изброи Русия, Ес и Китай като противници в интервю, излъчено в навечерието на срещата му на високо равнище с президента на Русия Владимир Путин, предава   AFP. \r\n„Имаме много противници. Мисля, че ЕС е противник по отношение на това, което прави в търговията“, заяви Тръмп. \r\n„Не бихме си го помислили за Европейския съюз, но те са противник. Русия е също противник в определени отношения. Китай е икономически противник със сигурност. Но това не значи, че те са лоши. Това не значи нищо. Имам предвид, че ние се съревноваваме с тях“, заяви президентът на САЩ.  Виктор Турмаков", "date": "2018.07.15", "title": "AFP: Преди срещата си с Владимир Путин Доналд Тръмп заяви, че Русия, ЕС и Китай са „противници“ на САЩ"}
{"url": "http://www.focus-news.net/news/2018/07/15/2545620/frantsiya-povede-s-21-na-harvatiya-v-moskva.html", "text": "Франция поведе с 2:1 срещу Хърватия на финала на Световното първенство в Москва. На стадион „Лужники“ в Москва голмайстор за французите стана Антоан Гризман от пряк свободен удар в 18-ата и дузпа в 38-ата минута. \r\nТова е трети финал на Мондиал за Франция в последните 20 години, като в същия период „петлите“ играха два финала и на европейско първенство.", "date": "2018.07.15", "title": "Франция поведе с 2:1 на Хърватия в Москва"}
{"url": "http://www.focus-news.net/news/2018/07/15/2545621/inzh-deyan-ivanov-kmet-na-beloslav-zachestyavat-sluchaite-na-izhvarleni-stroitelni-otpadatsi-v-zeleni-i-gorski-ploshti-v-pokrayninite-na-grada.html", "text": "Зачестяват случаите на изхвърлени строителни отпадъци в зелени и горски площи в покрайнините на град Белослав и останалите населени места на територията на общината. Това каза в интервю за  Радио „Фокус” – Варна  кметът на Община Белослав инж. Деян Иванов. Той отбеляза, че нерегламентираното изхвърляне на отпадъци се увеличава обикновено през летните месеци, когато масово се извършват ремонтни  дейности. Инж. Иванов допълни, че се увеличават и постановените актове за изхвърляне на строителни и битови отпадъци на нерегламентирани места на територията на община Белослав – два-три седмично, което до момента не се е случвало в общината. Една от причините е реализираният проект за рекултивация  на  старото  общинско  депо  за  неопасни  отпадъци  в  местност  Дълбок  дол, което е затворено със заповед на РИОСВ преди години. „Районът  е  облагороден, няма  следи  от отпадъци, засажда се растителност и недобросъвестните граждани няма къде да изхвърлят строителни и битови отпадъци“, отбеляза кметът. Инж. Иванов подчерта, че установените нерегламентирани сметища се почистват своевременно от общината, но са предприети мерки за прекратяване на подобни практики – във всяко едно населено място са поставени контейнери за строителни отпадъци. „Въпреки че общината не е длъжна да организира подобна инициатива, защото по закон гражданите трябва да извозят подобни отпадъци до депото във Въглен, до три месеца се очаква графикът за събиране на тези строителни отпадъци да бъде удвоен, като в града ще бъде поставен още един контейнер“, каза инж. Деян Иванов. \r\nМарияна ВАЛЕНТИНОВА", "date": "2018.07.15", "title": "Инж. Деян Иванов, кмет на Белослав: Зачестяват случаите на изхвърлени строителни отпадъци в зелени и горски площи в покрайнините на града"}
{"url": "http://www.focus-news.net/news/2018/07/15/2545613/ombudsmanat-maya-manolova-shte-uchastva-v-zasedanie-na-rabotnata-grupa-po-zakona-za-horata-s-uvrezhdaniya-na-16-yuli.html", "text": "Омбудсманът Мая Манолова ще участва утре, 16 юли 2018 г., от 10.00 часа в Министерството на труда и социалната политика в заседанието на работната група, която изготвя проекта на Закон за хората с увреждания. Това съобщиха от пресцентъра на  Омбудсмана на Република българия . \r\nОт институцията припомнят, че омбудсманът внесе в парламента законопроект за личната помощ, който изработи съвместно с майки на деца с увреждания. Общественият посредник заяви подкрепата си и за другите два проекта - на Закон за хората с увреждания и на Закон за социалните услуги, и ще следи те да бъдат приети в разумни срокове от Народното събрание, каквото е и искането на хората с увреждания.", "date": "2018.07.15", "title": "Омбудсманът Мая Манолова ще участва в заседание на работната група по Закона за хората с увреждания на 16 юли"}
{"url": "http://www.focus-news.net/news/2018/07/15/2545623/plovdiv-33-godishen-motorist-e-zaginal-pri-katastrofa-na-izhoda-na-s-choba-v-posoka-bolyarino.html", "text": "33-годишен моторист е загинал при катастрофа на изхода на с. Чоба, в посока Болярино. Това съобщи за  Радио \"Фокус\"- Пловдив  говорителят на ОДМВР-Пловдив. Сигналът е получен в 17.15 часа. Установено е, че мотоциклетът се е ударил в завиващ наляво трактор. Мотористът е бил без необходимата категория за управление на превозното средство. Починал е в линейката на път за болница. 24-годишен мъж е управлявал трактора. Пробата му за употреба на алкохол е отрицателна. Причините за инцидента се изявяват от служители на РУ-Раковски. \r\nЦветана ТОНЧЕВА", "date": "2018.07.15", "title": "Пловдив: 33-годишен моторист е загинал при катастрофа на изхода на с. Чоба, в посока Болярино"}
{"url": "http://www.focus-news.net/news/2018/07/15/2545624/veliko-tarnovo-uvelichava-se-broyat-na-detsata-koito-poseshtavat-detskite-otdeli-na-velikotarnovskata-biblioteka-prez-lyatoto.html", "text": "Все повече деца посещават детските отдели на РБ „П. Р. Славейков“  през лятото. Това съобщи за  Радио „Фокус“ – Велико Търново  зам.-директорът на великотърновската библиотека Калина Иванова. По думите й децата се включват активно в кампанията „Ела в библиотеката“. Инициативата има за цел провокира и мотивира в децата желание за четене през лятната ваканция. „И двата детски отдела са натоварени през летните месеци. Осезаемо се усеща активност сред децата. Хубавото е, че освен задължителните за училище заглавията, която трябва да прочетат през летните месеци, те постепенно започват да се интересуват и от странична литература. Нека децата бъдат по-активни, тъй като през месец октомври ще бъдат излъчени най-активните читатели. Те ще бъдат наградени за това, че през лятото са били много активни в четеното“, посочи Калина Иванова. Преносима игрова конзола ще получи победителят в кампанията. Класираният на второ място ще се радва на четец за електронни книги, а за трето място наградата е таблет. Кампанията се провежда под патронажа на председателя на Общински съвет – Велико Търново Венцислав Спирдонов. Тя стартира на 1 юни и ще продължи до 15 септември. „Фокус“ припомня , че миналата година кампанията също се проведе от 1 юни до 15 септември. В рамките на три месеца и половина за децата бяха организирани различни забавления в детските отдели на библиотеката – обмяна на информация за интересни книги, прожектиране на филми, представяне на различни светове и култури. Над 450 деца се включиха в инициативите. Чрез тази капания се увеличи броят на новорегистрираните читатели в библиотеката с близо 1000.  В рамките на три месеца и половина двата детски отдела на библиотеката бяха  посетени общо 5000 пъти, като бяха раздадени около 10 000 книги. През месец октомври на официална церемония във фоайето на библиотеката бяха връчени награди на най-четящите деца през лятото, осигурени от спонсори. \r\nНадежда КРЪСТЕВА", "date": "2018.07.15", "title": "Велико Търново: Увеличава се броят на децата, които посещават детските отдели на великотърновската библиотека  през лятото"}
{"url": "http://www.focus-news.net/news/2018/07/15/2545625/frantsiya-vodi-s-21-na-harvatiya-na-poluvremeto-v-moskva.html", "text": "Франция води с 2:1 срещу Хърватия на полувремето на финала на Световното първенство в Москва. На стадион „Лужники“ голмайстор за французите стана Антоан Гризман от дузпа в 38-ата минута. Преди това в 1-ата минута от пряк свободен удар на Гризман, Марио Манджукич си отбеляза автогол, а в 28-ата Иван Перишич изравни. \r\nТова е трети финал на Мондиал за Франция в последните 20 години, като в същия период „петлите“ играха два финала и на европейско първенство. \r\nЗа първи път отбор от Балканите стига толкова далеч. Преди началото на Мондиала хърватите бяха на 12-о място по шансове за титлата.", "date": "2018.07.15", "title": "Франция води с 2:1 на Хърватия на полувремето в Москва"}
{"url": "http://www.focus-news.net/news/2018/07/15/2545628/pazardzhik-uchilishteto-v-selo-yunatsite-shte-se-remontira-sas-sredstva-otpusnati-ot-mon.html", "text": "В село Юнаците са асфалтирани повечето от улиците, които се нуждаеха от това. Обновена е и църквата „Възнесение Господне“, която от 12 години не е била ремонтирана. Това каза за  Радио „Фокус“-Пазарджик  кметът на населеното място Стоян Кузев. Той добави, че сега предстои ремонт на училището в селото със средства отпуснати от Министерство на образованието. По думите му училището има крещяща нужда от ремонт, защото стаите през зимния сезон се отопляват с печки на твърдо гориво. Според кмета на Юнаците трябва да се подобри състоянието на отоплителната система, защото е изключително студено през зимата, а и родители и деца с право негодуват. \r\nРадослава МУРДЖЕВА", "date": "2018.07.15", "title": "Пазарджик: Училището в село Юнаците ще се ремонтира със средства, отпуснати от МОН"}
{"url": "http://www.focus-news.net/news/2018/07/15/2545630/predstoyashti-sabitiya-v-stranata-za-16-yuli-agentsiya-fokus.html", "text": "*** \r\nОт 10.30 часа в аулата на Великотърновския университет „Св. св. Кирил и Методий“ вицепрезидентът Илияна Йотова ще открие 41-ото издание на Международния летен семинар по български език и култура. \r\n*** \r\nОт 10.00 часа в Министерството на труда и социалната политика омбудсманът Мая Манолова ще участва в заседанието на работната група, която изготвя проекта на Закон за хората с увреждания. \r\n*** \r\nОт 9.30 часа 4 състав на Специализирания наказателен съд ще гледа делото срещу Латин М. Владислав А. и др., обвинени в организиране и ръководене на организирана престъпна група.  \r\n*** \r\nОт 10.00 часа 13 състав на Специализирания наказателен съд ще гледа делото срещу Младен М., Мария Т., Полина Т. и др., обвинени в организиране и ръководене на организирана престъпна група.  \r\n*** \r\nОт 10.00 часа 9 състав на Специализирания наказателен съд ще гледа делото срещу  Илиян О., Емил М., Даниел Г. и др., обвинени в организиране и ръководене на организирана престъпна група.  \r\n*** \r\nОт 10.00 часа 7 състав на Специализирания наказателен съд ще гледа делото срещу  Цвятко Б., молба за изменение на мярка за неотклонение.  \r\n*** \r\nОт 10.00 часа в „Червената къщa“  екип от артисти, психотерапевти, социални работници, педагози и студенти ще разкаже за работата си с деца и младежи на улицата и техните семейства в района на Женския пазар. \r\n*** \r\nОт 11.00 часа 7 състав на Специализирания наказателен съд ще гледа делото срещу  Лазгин Х., Ивайло Д. и Али Х., обвинени в организиране и ръководене на организирана престъпна група.  \r\n*** \r\nОт 13.00 часа 8 състав на Специализирания наказателен съд ще гледа делото срещу Георги И., Димитър П. и др., обвинени в организиране и ръководене на организирана престъпна група.  \r\n*** \r\nОт 13.00 часа 9 състав на Специализирания наказателен съд ще гледа делото срещу Владислав Н., обвинен в организиране и ръководене на организирана престъпна група.  \r\n*** \r\nОт 14.00 часа 19 състав на Специализирания наказателен съд ще гледа делото срещу Цветелин Цв., Владислав Н. и Светлин С., обвинени в организиране и ръководене на организирана престъпна група.  \r\n*** \r\nОт 14.30 часа в зала А на Българска търговско промишлена палата, ул. „Искър“ № 9 ще се проведе информационно събитие, част от поредицата разяснителни срещи по наскоро обявената за България Програма \"Бизнес развитие, иновации и малки и средни предприятия\", част от норвежкия финансов механизъм. \r\n*** \r\nОт 15.00 часа 4 състав на Специализирания наказателен съд ще гледа делото срещу Николай З. и Христо Г., обвинени в организиране и ръководене на организирана престъпна група.  \r\n*** \r\nОт 19.00 часа в градинката пред НДК, в близост до бул. \"Патриарх Евтимий\" и ул. \"Проф. Фритьоф Нансен\" ще бъде официално открита изложба с провокативни и въздействащи художествени творби, посветени на последствията от тютюнопушенето, на студенти от Националната художествена академия. \r\n*** \r\nОт 19.00 часа ще се проведе  деветото издание на Фестивала за класическа камерна музика Arbanassi Summer Music. \r\n*** \r\nОт 10.00 часа в автогара Юг в Бургас ще се проведе Информационна кампания на Европейския потребителски център. \r\n*** \r\nОт 14.00 часа в централата на ПП ГЕРБ на ул. „Конт Андрованти“ 5, народният представител Димитър Бойчев ще има приемен ден.  \r\n*** \r\nОт 18.00 в хотел „Приморец“ в Бургас ще се проведе творческа среща „Философия на успеха. Как да не изтеглим късата клечка“ с акад. Мирзакарим Норбеков. \r\n*** \r\nОт 11.00 часа в Областна управа ще се проведе среща на Областния съвет по туризъм. Очаква се на него да присъства и вицепремиерът Валери Симеонов. В 12.00 или 12.30 часа трябва да се проведе пресконференция с информация от срещата. \r\n*** \r\nОт 12.00 часа в Концертното студио на Радио Варна ще се състои първата пресконференция на Международния балетен конкурс Варна 2018 - фондация \"Международен балетен конкурс Варна\". \r\n***  \r\nОт 10.30 часа в Аулата на ВТУ „Св. Св. Кирил и Методий“ ще се проведе откриване на 41 Международен летен семинар по български език и култура. Официален гост ще бъде вицепрезидентът Илияна Йотова.  \r\n***  \r\nОт 19.30 часа в църквата „Св. архангели Михаил и Гавраил“ ще се състои концерт от Международния фестивал за класическа камерна музика Arbanassi Summer Music 2018.  \r\n***  \r\nОт 19.00 часа в НЧ „Надежда-1869“  Драматичен театър „Рачо Стоянов“ – Габрово ще представи театралната постановка „Зех тъ, Радке, зех тъ“.  \r\n*** \r\nОт 10.00 часа в сградата на Общината, намираща се на ул. “България“ №18, Народният представител от ГЕРБ – Монтана Ирена Димова организира изнесена приемна за жителите на община Вълчедръм. \r\n*** \r\nОт 8.00 часа в Народно читалище „Йордан Йовков – 1870 г.“ ще се проведе Летен детски център за игри и забавления. \r\n*** \r\nОт 9.00 часа в Младежки център – Добрич ще се състои Еко лято 2018 – спортни и занимателни игри, прожекции на филми, посещение на басейн. \r\n*** \r\nОт 10.30 часа в Художествената галерия ще се състои Лятна работилница за въображение. \r\n*** \r\nОт 19.00 часа в Концертна зала „Добрич“  Спектакъл „Опасен чар – с песните на Тодор Колев“. \r\n*** \r\nВ регионален исторически музей Добрич ще се състои образователна програма „Лято в музея, 2018“. \r\n*** \r\nОт 9.00 часа в офиса на ГЕРБ бул. „Митрополит Методий Кусев” № 5 ще се състои съвместна приемна на народните представители Борис Кърчев и Радостин Танев. \r\n*** \r\nОт 13.00 часа в офиса на ПП ГЕРБ – улица „Екзарх Йосиф” № 15 А народните представители от ГЕРБ Десислава Тодорова, Даниела Малешкова и Димитър Гечев ще проведат приемна. \r\n*** \r\nОт 9.00 часа в пловдивския район „Северен“ ще се проведе кампания за разделно събиране на отработени масла. \r\n*** \r\nВ 09.00 часа в зала 2 на Окръжния съд ще се проведе заседание по делото срещу Никола К., обвинен в умишлено убийство, извършено по особено мъчителен начин.  \r\n*** \r\nОт 10.00 часа в залата на ДКЦ1, площад „Понеделник пазар“, ще се проведе публична дискусия за проблемите на пациентите с ревматични заболявания. \r\n*** \r\nОт 18.00 часа в РИМ-Пловдив ще бъде представена юбилейна изложба по повод 40 години от основаването на клуб за българска шевица и плетиво „Българка“. Изложбата, която е под мотото „Докосване до древна хубост“ ще може да бъде посетена от жителите и гостите на Пловдив до 29 юли. \r\n*** \r\n*** \r\nОт 18.30 часа на ул. „Княз Александър I“ №36 ще се състои официалното откриване на първия билетен център за събития на EPAY-GO в Пловдив. \r\n*** \r\nОбщинските съветници от  ГЕРБ-Пловдив ще проведат приемни с граждани по следния график: Даниела Дженева от 17.00 до 18.00 часа и Атанас Узунов от 17.30 до 19.00 часа в офиса на  ГЕРБ в район „Южен”, ул.  „Академик Петър Динеков“ № 1А; Александър Радев, от 17.30  до 19.00 часа в офиса на  ГЕРБ в район „Централен” на ул. „Прага” № 2; Спартак Николов и Вихър Захов от 17.00 до 18.30 часа в офиса на  ГЕРБ в район „Източен” на ул. „Коста Паница“ №5; Вера Тоскова и Ели Гатева от 16.00 до 18.00 часа в офиса на  ГЕРБ в район „Тракия” в ж. к. „Тракия“ бл.91. \r\n*** \r\nНародните представители от ГЕРБ-Пловдив ще проведат приемни с граждани от избирателния си район по следния график: Менда Стоянова от 16.00 в централния офис на  ГЕРБ – Пловдив, на бул. „Марица” 91; Димитър Лазаров от 16.30 часа в партийния офис на  ГЕРБ на улица „Прага” 2;  инж. Атанас Ташков от 16.00 часа в партийния офис на ул. „Стефан Стамболов\" № 21; Спас Гърневски от 16.00 в офиса на  ГЕРБ на ул. „Коста Паница\" № 5. \r\n*** \r\nОт 10.00 часа в хотел „RIU Pravets Resort” ще се проведе Осмия редовен конгрес на Съюза на транспортните синдикати в България (СТСБ). \r\n***  \r\nОт 10.00 часа в Детския отдел       на Градска библиотека ще се състои                                   „Час по българска история” – четене на откъси от книгата „Моята древна и млада родина” /115 години от избухването на Илинденско – Преображенското въстание/.   \r\n*** \r\nОт 10.30 часа в офиса на ГЕРБ в Сливен народният представител от ГЕРБ и заместник – председател на Комисията по образованието и науката в Народното събрание Галя Захариева ще се срещне с граждани в Сливен. \r\n*** \r\nОт 14.00 часа Общински съвет – Смолян ще проведе редовното си заседание. \r\n*** \r\nОт 9.00 часа в офиса на ГЕРБ на бул. „Митрополит Методий Кусев” № 5 Емил Христов ще проведе приемна за граждани.  \r\n*** \r\nОт 15.30 часа в залата на Общинския съвет ще се проведе среща, във връзка с проекта на Закон за изменение и допълнение на Закона за Туризма, внесен от Министър Ангелкова. На срещата са поканени вицепремиерът Валери Симеонов и кметът на община Несебър –  Николай Димитров. \r\n*** \r\nОт 17.30 часа в Регионална библиотека „Ст. Чилингиров“ ще бъде представена книгата „Гунди – какъвто не го познавате“.", "date": "2018.07.15", "title": "Предстоящи събития в страната за 16 юли (Агенция „Фокус“)"}
{"url": "http://www.focus-news.net/news/2018/07/15/2545614/dzhon-boltan-donald-tramp-shte-ima-po-silna-raka-za-razdavane-na-sreshtata-si-v-helzinki-zaradi-povdignatite-obvineniya-sreshtu-agentite-na-ruskoto-razuznavane.html", "text": "Съветникът по национална сигурност на Белия дом Джон Болтън заяви, че президентът на САЩ Доналд Тръмп има „по-добра ръка за раздаване“ по време на срещата си със своя руски колега Владимир Путин, след като министерството на правосъдието на САЩ повдигна обвинения срещу 12 служителя на руското разузнаване, за които се смята, че са извършвали намеса на изборите за президент в САЩ през 2016 г., предава  ABC News. \r\nБолтън заяви, че обвиненията показват, че американската правосъдна система е наясно с руските усилия за намеса на изборите. Според него сега Тръмп може да каже на Путин, че въпросът е важен и че е необходимо обсъждането му.  \r\nДопълнително съветникът допълни, че е „трудно за вярване“, че служителите на разузнаването могат да извършат подобни действия без знанието на Путин.  Виктор Турмаков", "date": "2018.07.15", "title": "Джон Болтън: Доналд Тръмп ще има по-силна ръка за раздаване на срещата си в Хелзинки заради повдигнатите обвинения срещу агентите на руското разузнаване"}
{"url": "http://www.focus-news.net/news/2018/07/15/2545626/po-razporezhdane-na-premiera-boyko-borisov-operativen-shtab-shte-raboti-do-normalizirane-na-polozhenieto-pri-ognishtata-na-chuma-v-stranata.html", "text": "По разпореждане на министър-председателя Бойко Борисов се създава оперативен щаб, който ще координира ситуацията с борбата срещу разпространението на чумата по дребни преживни животни в страната и изпълнението на конкретните мерки, които се взимат в регионите с огнища. Това съобщиха от  правителствената информационна служба.   Щабът ще следи подкрепата, която се оказва на стопаните, чиито животни са засегнати. Оперативният щаб ще съдейства на компетентните органи за максимална координация на действията и ще работи до овладяване на ситуацията.  \r\nВ състава на щаба влизат министърът на вътрешните работи Валентин Радев, министърът на земеделието, храните и горите Румен Порожанов, изпълнителният директор на БАБХ Дамян Илиев, председателят на ДАНС Димитър Георгиев, директорите на областните дирекции на МВР в Бургас и Ямбол и представители на ГД „Гранична полиция“.", "date": "2018.07.15", "title": "По разпореждане на премиера Бойко Борисов оперативен щаб ще работи до нормализиране на положението при огнищата на чума в страната"}
{"url": "http://www.focus-news.net/news/2018/07/15/2545617/dzhon-hantsman-poslanik-na-sasht-v-rusiya-veroyatnostta-donald-tramp-da-priznae-aneksiraneto-ot-rusiya-na-krim-e-mnogo-nisko-veroyatna.html", "text": "Американският посланик в Русия Джон Хънтсман заяви, че е „много малко вероятно“ президентът на САЩ Доналд Тръмп да признае присъединяването на Крим към Русия, когато се срещне със своя руски колега Владимир Путин в Хелзинки, пише  The Hill. \r\nПопитан от журналист дали Тръмп би могъл да използва възможността, за да признае присъединяването през 2014 г., Хънтсман нарече акта „нарушение на международното право“. \r\n„Крим е нарушение на международното право, всички ние признаваме това, това е политиката на САЩ“, заяви  каза дипломатът. \r\nПо-рано Тръмп заяви, че Крим е  „руски, защото всеки, който живее там, говори руски език“.  Той също така обвини предшественика си, бившия президент Барак Обама, че е позволил поглъщането.  Виктор Турмаков", "date": "2018.07.15", "title": "Джон Хънтсман, посланик на САЩ в Русия: Вероятността Доналд Тръмп да признае анексирането от Русия на Крим е много ниско вероятна"}
{"url": "http://www.focus-news.net/news/2018/07/15/2545631/nimh-utre-shte-bade-slanchevo-maksimalnite-temperaturi-shte-sa-mezhdu-28-i-33.html", "text": "През нощта ще бъде ясно със слаб северозападен вятър. Утре ще бъде слънчево. В следобедните часове над североизточните райони ще има временни увеличения на облачността и на отделни места там ще превали краткотраен дъжд. Ще духа до умерен северозападен вятър.  Максималните температури ще са между 28° и 33°, в София 27°-28°. Такава е прогнозата за времето на  Националния институт по метеорология и хидрология (НИМХ) при БАН , съобщи за Агенция „Фокус“ дежурният синоптик Христо Христов. Атмосферното налягане е и ще се задържи близко до средното за месеца. Атмосферното налягане ще бъде близко до средното за месеца. През деня ще се задържи почти без промяна. \r\nНад Черноморието ще бъде предимно слънчево. След обяд над северното крайбрежие ще има временни увеличения на облачността, но само на отделни места там ще превали краткотрайно. Ще духа до умерен северозападен вятър. Максимални температури на въздуха 28-32°. Температурата на морската вода е 25-26°. Вълнението на морето ще бъде 1-2 бала. \r\nНад планините също ще бъде предимно слънчево. След обяд ще има купести облаци, но само на отделни места ще превали. Ще духа умерен до силен северозападен вятър. Максималната температура на височина 1200 метра ще е около 22°, на 2000 метра – около 14°.   \r\nПрез следващите дни въздушната маса отново ще стане неустойчива. Преди обяд ще бъде предимно слънчево, след обяд и преди полунощ ще се развива купеста и купесто-дъждовна облачност. На много места из страната ще има краткотрайни валежи и гръмотевични бури. В планинските райони има условия за значителни валежи. Възможни са градушки. В средата на седмицата ще бъде и ветровито. Температурите ще бъдат в по-широки граници, максималните ще са от 22°-25° в районите с валеж, до 30°-33° в районите с повече слънчеви часове.", "date": "2018.07.15", "title": "НИМХ: Утре ще бъде слънчево, максималните температури ще са между 28° и 33°"}
{"url": "http://www.focus-news.net/news/2018/07/15/2545619/senator-dzhon-kornin-donald-tramp-tryabva-da-bade-nashtrek-po-vreme-na-sreshtata-s-putin.html", "text": "Американският сенатор Джон Корнин (Републиканска партия, Тексас) заяви, че е полезно световните лидери да се срещат и да си сътрудничат, но предупреди, че президентът на САЩ Доналд Тръмп трябва да бъде „нащрек“ по време на срещата си със своя руски колега Владимир Путин, предава  The Hill. \r\nКорнин, смятан за втория по влияние републиканец в Сената заяви, че „би било контрапродуктивно“, ако Тръмп пропусне възможността да общува с Путин. „Но от друга страна трябва да бъде наясно с кого общува и да е нащрек“, уточни той. \r\nСпоред сенатора Путин „не уважава демокрацията и иска се възползва от всеки шанс да я подкопае“.  \r\nСъщевременно той добави, че САЩ и Русия и мат много общи интереси, включително борбата срещу „Ислямска държава“.  Виктор Турмаков", "date": "2018.07.15", "title": "Сенатор Джон Корнин: Доналд Тръмп трябва да бъде нащрек по време на срещата с Путин"}
{"url": "http://www.focus-news.net/news/2018/07/15/2545629/donald-tusk-da-se-kazva-che-es-i-sasht-sa-targovski-protivnitsi-e-falshiva-novina.html", "text": "Председателят на Европейския Съвет Доналд Туск заяви, че ЕС и САЩ са най-добри приятели и заявяването на обратното, че са противници е „фалшива новина“, предава   Reuters.  По-рано президентът на САЩ Доналд Тръмп заяви, че Европейският съюз е противник на Вашингтон по отношение на търговията. \r\n„САЩ и ЕС са най-добри приятели. Който казва, че са противници, разпространява фалшиви новини“, заяви Туск на профила си в социалната мрежа „Туитър“. \r\nТръмп заяви по-рано, че ЕС е „противник“ на САЩ „заради това, което прави в търговията“, допълвайки, че „това не значи, че той е лош“.   Виктор Турмаков", "date": "2018.07.15", "title": "Доналд Туск: Да се казва, че ЕС и САЩ са търговски противници е фалшива новина"}
{"url": "http://www.focus-news.net/news/2018/07/15/2545635/plovdiv-v-karlovo-prodalzhavat-tarzhestvata-posveteni-na-181-godini-ot-rozhdenieto-na-vasil-levski-i-praznika-na-grada.html", "text": "В Карлово продължават тържествата, посветени на 181 години от рождението на Васил Левски и Празника на града. Това съобщиха за  Радио „Фокус“ – Пловдив  от пресцентъра на Общината. Празничната програма продължава на 17 юли от 11.00 часа в Историческия музей в Карлово с изложба „Издания за Васил Левски от фонда на музея“. В същия ден, от 19.30 часа на пл. „20-ти юли“, ще се състои церемония по връчване на Наградата на град Карлово, а след това присъстващите жители и гости на града ще могат да наблюдават празничен концерт на Биг-Бенд на Българското национално радио и спектакъл на ансамбъл „Българе“.  \r\nКулминацията на тържествата е на 18 юли, когато се навършват 181 години от рождението на Васил Левски. Програмата започва в 09.00 часа с тържествена света литургия в храм „Св. Николай“. В 10.00 часа ще бъдат поднесени венци и цветя пред гроба на майката на Левски – Гина Кунчева. В 10.15 часа от храм „Св. Николай“ ще тръгне литийно шествие, което ще премине по улиците „Александър Стамболийски“ и „Ген. Гурко“, като ще стигне до пл. „20-ти юли“. Там в 10.30 часа ще се състои тържествен ритуал по издигане на знамената на Република България и на град Карлово. Ще бъде отслужен молебен за здраве и благоденствие на града и жителите му. Тогава ще се осъществи и посрещане на Националния туристически поход „По стъпките на Васил Левски“. В 11.15 часа в Национален музей „Васил Левски“ ще бъде изнесена литературно-музикална програма и ще се състои откриването на гостуваща изложба „Аргонавти на свободата – Гарибалди и българите“. Програмата на 18 юли включва още провеждането на литературен салон, концерт на художествените състави от структурите на Съюза на офицерите и сержантите от запаса и резерва. В 20.20 часа от Национален музей „Васил Левски“ ще бъде изнесено знамето на Карловския революционен комитет . Програмата ще завърши с тържествен митинг-заря на пл. „Васил Левски“. \r\nТържествата започнаха още на 7 юли с откриването на ХХVII Национален събор – надпяване,  в който взеха участие 32 фолклорни групи от Карлово, Велинград, Климент, Каравелово, Александрово, община Павел баня, Песнопой, Долна махала, Хисар, Севлиево, Баня, Сопот, Горни Домлян, Куртово и други.", "date": "2018.07.15", "title": "Пловдив: В Карлово продължават тържествата, посветени на 181 години от рождението на Васил Левски и Празника на града"}
{"url": "http://www.focus-news.net/news/2018/07/15/2545622/abc-news-donald-tramp-izletya-ot-shotlandiya-kam-finlandiya.html", "text": "Президентът на САЩ Доналд Тръмп замина за Финландия, където в понеделник ще проведе среща с руския си колега Владимир Путин, предава    ABC News. \r\nСамолетът на Тръмп излетя от Глазгоу малко преди 16:00 часа местно време (18:00 българско). Полетът до Хелзинки продължава около три часа.  \r\nПрезидентът не се срещна с журналисти преди заминаването си.   Виктор Турмаков", "date": "2018.07.15", "title": "ABC News: Доналд Тръмп излетя от Шотландия към Финландия"}
{"url": "http://www.focus-news.net/news/2018/07/15/2545636/harvatiya-namali-za-42-sreshtu-frantsiya-v-moskva.html", "text": "Хърватия намалии за 4:2 срещу Франция на финала на Световното първенство в Москва. На стадион „Лужники“ голмайстор за хърватите стана Марио Манджукич в 68-ата минута. Преди него в 18-ата минута от пряк свободен удар на Гризман, Марио Манджукич си отбеляза автогол, а в 28-ата Иван Перишич изравни. \r\nВ 38-ата минута съдията отсъди дузпа за Франция от много спорно положение, при което реферът Нестор Питана използва видеосистемата. Гризман не сбърка от бялата точка за 2:1. След почивката Пол Погба увеличи на 3:1 в 59-ата минута. \r\nСлед почивката последваха два гола на Пол Погба в 59-ата и 64-ата минута. \r\nЗа първи път отбор от Балканите стига толкова далеч. Преди началото на Мондиала хърватите бяха на 12-о място по шансове за титлата, а според букмейкърите бе по-вероятно отбори като Колумбия, Португалия, Русия и Уругвай да стигнат до битката за трофея.", "date": "2018.07.15", "title": "Хърватия намали за 4:2 срещу Франция в Москва"}
{"url": "http://www.focus-news.net/news/2018/07/15/2545637/tri-spasitelni-aktsii-byaha-provedeni-v-rayona-na-otryad-pss-sofiya-obzor.html", "text": "В рамките на съботния ден в района на отряд ПСС-София се проведоха три спасителни акции - в района на „Златните мостове“ на Витоша, в района на „Щъркелово гнездо\" и между с. Железница и Плана планина. Района на „Щъркелово гнездо“: \r\nВ рамките на почти два дни, от 13 юли, в района на „Щъркелово гнездо“ се проведе мащабна акция по издирване на възрастен мъж. Мъжът не е могъл да потърси помощ, тъй като е загубил обхват на телефона си. Първоначално в акцията са участвали екипи на полицията, пожарната, дирекция „Сигурност“ на Столична община. Екип на ПСС от 4 души се е включил в издирването на 14 юли. Мъжът е намерен жив, в добро здравословно състояние, предвид прекараната цяла нощ на открито. Района на „Златни мостове“: \r\nВ рамките на съботния ден ПСС са оказали съдействие на млад мъж, счупил крака си в района на „Златните мостове\". За Агенция „Фокус“ планинският спасител Павел Павлов коментира, че районът на „Златните мостове\", по-конкретно Морените, не е място за преход в планината. „Това е характерно образование, природна забележителност, със своята красота, но не е място за разходки. Районът е различен, добре е да се избягва“, допълни Павлов и посъветва хората, отправили се към планината, да се разхождат само по маркираните пътеки. Село Железница и Плана планина: \r\nПланинската служба са се отзовали и на сигла, при който е трябвало да бъде оказана помощ за сваляне на мъж до асфалтов път. Мъжът се е намирал село Железница и Плана планина.  Когато спасителите отишли на мястото мъжът е бил починал. ОТ ПСС уточниха за „Агенция „фокус“, че в случая не става дума за инцидент, свързан с планината.", "date": "2018.07.15", "title": "Три спасителни акции бяха проведени в района на отряд ПСС-София (ОБЗОР)"}
{"url": "http://www.focus-news.net/news/2018/07/15/2545633/frantsiya-povede-s-41-na-harvatiya-v-moskva.html", "text": "Франция поведе с 4:1 срещу Хърватия на финала на Световното първенство в Москва. На стадион „Лужники“ в Москва голмайстор за французите стана Пол Погба в 59-ата и 64-ата минута. Преди това в 18-ата минута от пряк свободен удар на Гризман, Марио Манджукич си отбеляза автогол, а в 28-ата Иван Перишич изравни. \r\nВ 38-ата минута съдията отсъди дузпа за Франция от много спорно положение, при което реферът Нестор Питана използва видеосистемата. Гризман не сбърка от бялата точка за 2:1. \r\nТова е трети финал на Мондиал за Франция в последните 20 години, като в същия период „петлите“ играха два финала и на европейско първенство", "date": "2018.07.15", "title": "Франция поведе с 4:1 на Хърватия в Москва"}
{"url": "http://www.focus-news.net/news/2018/07/15/2545632/frantsiya-povede-s-31-na-harvatiya-v-moskva.html", "text": "Франция поведе с 3:1 срещу Хърватия на финала на Световното първенство в Москва. На стадион „Лужники“ в Москва голмайстор за французите стана Пол Погба в 59-ата минута. Преди това в 18-ата минута от пряк свободен удар на Гризман, Марио Манджукич си отбеляза автогол, а в 28-ата Иван Перишич изравни. \r\nВ 38-ата минута съдията отсъди дузпа за Франция от много спорно положение, при което реферът Нестор Питана използва видеосистемата. Гризман не сбърка от бялата точка за 2:1. \r\nТова е трети финал на Мондиал за Франция в последните 20 години, като в същия период „петлите“ играха два финала и на европейско първенство.", "date": "2018.07.15", "title": "Франция поведе с 3:1 на Хърватия в Москва"}
{"url": "http://www.focus-news.net/news/2018/07/15/2545639/predstoyashti-mezhdunarodni-sabitiya-za-16-yuli-agentsiya-fokus.html", "text": "Ще се проведе среща във финландската столица между президентите на Русия и на САЩ Владимир Путин и Доналд Тръмп. \r\n***  Ще се проведе следващ кръг преговори между Лондон и Брюксел по излизането на Великобритания от ЕС. Това ще е първото заседание на новия британски министър по въпросите, свързани с Брекзит Доминик Рааб. \r\n***  Вътрешният министър и вицепремиер на Италия Матео Салвини е на посещение в Русия. \r\n***  МВФ ще публикува доклад за икономическата ситуация по света. \r\n***  Ще се проведе среща на високо равнище ЕС-Китай, председателствана от председателя на Европейския съвет Доналд Туск и китайския министър-председател Ли Къцян. \r\n***", "date": "2018.07.15", "title": "Предстоящи международни събития за 16 юли (Агенция \"Фокус\")"}
{"url": "http://www.focus-news.net/news/2018/07/15/2545627/izvestiya-aleksey-pushkov-komentira-pozitsiyata-na-donald-tramp-za-ukrayna.html", "text": "Руският сенатор Алексей Пушков коментира позицията на президента на САЩ Доналд Тръмп по Украйна. Според него тя характеризира Доналд Тръмп като реалист, пише   „Известия“. \r\n„От Русия зависи много по света, а ролята на Киев се изчерпва с украинската криза“, заяви Пушков на профила си в социалната мрежа „ТуитъР“. „И Украйна не дава основания за ентусиазъм“, допълни той. \r\nПо рано позицията на Тръмп спрямо Украйна бе коментирана и от председателя на Европейския съвет Доналд Туск, който заяви, че американският лидер повече се вълнува от позицията на Русия по украинския въпрос. „В някои наши разговори Тръмп не скри, че изпитва по-малко възторг към Украйна и повече разбира това, което Русия направи“, отбеляза Туск.   Виктор Турмаков", "date": "2018.07.15", "title": "Известия: Алексей Пушков коментира позицията на Доналд Тръмп за Украйна"}
{"url": "http://www.focus-news.net/news/2018/07/15/2545638/predsedatelyat-na-narodnoto-sabranie-tsveta-karayancheva-na-sreshta-sas-samodeytsi-v-s-nevsha-samo-kogato-sme-zaedno-i-pazim-traditsiite-si-mozhem-da-otseleem-kato-natsiya.html", "text": "Само когато сме заедно и предаваме нашите традиции и фолклор на следващите поколения, можем да оцелеем като нация, заяви председателят на Народното събрание Цвета Караянчева на среща със самодейци в с. Невша, община Ветрино. Тя посети Народно читалище „Нива 1901”, където я очакваха местният фолклорен състав и неговият ръководител Георги Бонев, съобщиха от  пресцентъра на Народното събрание.   \r\nВ края на юни самодейците от Невша посетиха парламента и отправиха покана към Цвета Караянчева да им гостува при предстоящата си визита във Варненска област. Днес тя беше приветствана в селото от кмета на община Ветрино д-р Димитър Димитров и кмета на Невша Зоя Атанасова.  \r\n„Читалището ни е основано през далечната 1901 г. и е най-старото в община Ветрино. Гордеем се да бъдем част от единствения самодеен сатиричен състав в Североизточна България, с който сме донесли на своя роден край много грамоти и награди, предстои ни да участваме и във фолклорния фестивал в Карнобат”, разказа Георги Бонев.  \r\nЧиталищата са съкровищници, които съхраняват знанието и традициите, България има нужда от сърцати хора като Вас, отбеляза Цвета Караянчева. „Продължавайте да пазите българския дух! Предавайте на своите деца и внуци богатството на българския фолклор”, пожела тя на самодейците в летописната книга на читалището.  \r\nЦвета Караянчева разгледа и православния храм „Св. Атанасий” в Невша, където отец Георги й разказа за извършеното цялостно обновяване на църквата.    \r\nПо-рано председателят на НС посети и Ветрино. Заедно с народни представители бяха дискутирани националните политики в областта на културата и образованието.  \r\nТази вечер Цвета Караянчева ще присъства на тържествената церемония, с която в Летния театър във Варна ще бъде открит Международният балетен конкурс. Председателят на парламента е патрон на Варненската балетната олимпиада, която е най-старият и най-престижният балетен  конкурс в света.", "date": "2018.07.15", "title": "Председателят на Народното събрание Цвета Караянчева на среща със самодейци в с. Невша: Само когато сме заедно и пазим традициите си, можем да оцелеем като нация"}
{"url": "http://www.focus-news.net/news/2018/07/15/2545641/korneliya-ninova-bsp-plashat-baba-dora-ot-sharkovo-che-shte-ya-globyat-s-4000-lv-za-vazprepyatstvane.html", "text": "Плашат баба Дора от Шарково, че ще я глобят с 4000 лв. за възпрепятстване. Това пише лидерът на БСП Корнелия Нинова в профила си в социалната мрежа  \"Фейсбук\" .  \"Фокус\"  публикува постът на Нинова без редакторска намеса:  Излъгаха хората, които сме направили жива верига пред дома на баба Дора, че тя е подписала съгласие да убият козите. До нея съм. Не е вярно. Но я плашат, че ще я глобят 4000лв. за възпрепятстване.", "date": "2018.07.15", "title": "Корнелия Нинова, БСП: Плашат баба Дора от Шарково, че ще я глобят с 4000 лв. за възпрепятстване"}
{"url": "http://www.focus-news.net/news/2018/07/15/2545642/frantsiya-specheli-svetovnoto-parvenstvo-v-rusiya.html", "text": "Франция победи Хърватия с 4:2 във финалния мач на Мондиал 2018 в Русия и спечели втора световна титла, след 1998 година. На стадион „Лужники“ в 18-ата минута от пряк свободен удар на Гризман, Марио Манджукич си отбеляза автогол, но в 28-ата Иван Перишич изравни. В 38-ата минута съдията отсъди дузпа за Франция от много спорно положение, при което реферът Нестор Питана използва видеосистемата. Гризман не сбърка от бялата точка за 2:1. След почивката последваха два гола на Пол Погба в 59-ата и Килиан Мбапе в 69-ата минута, които решиха изхода на мача. В 69-ата минута Марио Манджукич открадна топката на капитана на французите Юго Лорис и намали на 4:2.   \r\nТова е трети финал на Мондиал за Франция в последните 20 години, като в същия период „петлите“ играха два финала и на европейско първенство. \r\nЗа първи път отбор от Балканите стига толкова далеч.", "date": "2018.07.15", "title": "Франция спечели Световното първенство в Русия"}
{"url": "http://www.focus-news.net/news/2018/07/15/2545644/veliko-tarnovo-oshte-dva-nedelni-bazara-za-podpomagane-na-dvoyki-s-reproduktivni-problemi-shte-se-provedat-do-kraya-na-mesetsa.html", "text": "Още два базара, със средствата, от които ще се подпомагат двойки с репродуктивни проблеми, подготвят във Велико Търново. Първото подобно събитие се проведе днес в парк „Марно поле“, каза за  Радио „Фокус“ – Велико Търново  Вероника Михайлова, представител на фондацията – организатор „Искам бебе“. Инициативата е напълно подкрепена от Община Велико Търново, които безвъзмездно са предоставили място за разполагане на щанда. „Идеята е породена от факта, че много съмишленици  на каузата фондация „Искам бебе“ ни подкрепят. Фондацията съществува от 11 години. Основната ни цел е осигуряване на финансова и психологическа подкрепа за двойки с репродуктивни проблеми в цялата страна. Със съдействието на фондация „Искам бебе“ са организирани една много голяма част от ин витро фондовете на местно ниво. Такъв е и Общинският във Велико Търново, който съществува от 2011 година“, обясни Вероника Михайлова. Тя допълни, че благодарение на финансова подкрепа от Общинския фонд в старопрестолния град, за последните 7 години има роден 52 ин витро бебета. Следващите два базара ще се проведат на 22 и 29 юли. В рамките им всеки, който има нужда от детски дрехи, играчки и обувки, може да ги вземе срещу определена, според възможностите му, сума. \r\nЛуиза ТРАНЧЕВА", "date": "2018.07.15", "title": "Велико Търново: Още два неделни базара за подпомагане на двойки с репродуктивни проблеми ще се проведат до края на месеца"}
{"url": "http://www.focus-news.net/news/2018/07/15/2545645/shumen-v-grada-shte-bade-predstavena-knigata-gundi-kakavto-ne-go-poznavate.html", "text": "В Шумен ще бъде представена книгата „Гунди – какъвто не го познавате“. Това съобщиха от  Регионална библиотека „Ст. Чилингиров“ . На 16 юли от 17.30 ч. в библиотеката ще гостуват Кристиан Иванов и Добромир Добрев за представяне на книгата. Заедно с колегите си Елица Младенова и Георги Иванов, двамата журналисти са събрали в изданието 28 истории за футболната легенда на „Левски” и „Ботев” Георги Аспарухов – Гунди, като много от историите са документирани в лични срещи с най-близките хора на големия футболист и го разкриват в непозната до днес светлина. Георги Аспарухов – Гунди е роден на 4 май 1943 г. и живее само 28 години – на 30 юни 1971 г. загива в автомобилна катастрофа заедно със съотборника си Никола Котков. За краткото си време живот обаче Гунди се превръща в един от най-големите български футболисти на всички времена. В съответствие с годините живот на Гунди в книгата са публикувани и 28 уникални авторски снимки на големия майстор в спортната фотография Петър Спасов. Повод за издаването на книгата е навършващата се през 2018-та 75-годишнина от рождението на Георги Аспарухов.", "date": "2018.07.15", "title": "Шумен: В града ще бъде представена книгата „Гунди – какъвто не го познавате“"}
{"url": "http://www.focus-news.net/news/2018/07/15/2545647/plovdiv-publichna-diskusiya-za-problemite-na-patsientite-s-revmatichni-zabolyavaniya-shte-se-provede-v-grada-na-16-yuli-2018-g.html", "text": "Публична дискусия за проблемите на пациентите с ревматични заболявания ще се проведе в Пловдив на 16 юли 2018 г. Това съобщиха за  Радио „Фокус“ – Пловдив  организаторите на събитието от Асоциация на пациентите с ревматоиден артрит. От неправителствената организация алармират, че в момента над 2000 души от Пловдив и региона са изправени пред сериозен проблем, който застрашава тяхното лечение – създаването само на една централизирана комисия в София, която да отпуска медикаментите на пациентите с ревматични заболявания от цялата страна. „Затрудненията са свързани с трудната подвижност на пациентите, нуждата от придружители, транспортни разходи, отсъствие от работа и други рискове. Сред тези 2000 души има млади хора в работоспособна възраст, което би се отразило косвено и на бизнеса в Пловдив и региона – претърпяване на загуби от болничен престой, принудителни отпуски и други.  Получени са десетки сигнали от жители на Пловдив, които са силно притеснени и желаят да научат повече за възможностите и правата си в тази тежка и неясна за тях ситуация“, поясняват организаторите на публичната дискусия. \r\nОт Асоциация на пациентите с ревматоиден артрит смятат, че в Община Пловдив съществуват отлични възможности за лечение на ревматични заболявания, за което има заслуга и местната власт.  „Наличието на Университетска болница осигурява високо ниво на експертност. Пловдив разполага с 4 клиники по ревматология, които провеждат лечение на ревматични заболявания и последващо проследяване. В Пловдив заседава и Експертна лекарска комисия за ревматични заболявания под ръководството на проф. Анастас Баталов. Тази комисия обслужва над 2000 пациенти от Пловдив и региона. Нашата организация представлява тези пациенти и спомага по всякакъв начин достъпа им до лечение, подобряване качеството им на живот, запазване на работоспособността им“, съобщават от организацията. \r\nВъв връзка с проблемите ще бъде проведена публичната дискусия на тема „Ранен достъп до ревматолог – европейски препиръки“.  Събитието ще започне в 10.00 часа в залата на ДКЦ1, площад „Понеделник пазар“, и ще продължи до 11.30 часа. „С тази дискусия искаме да информираме обществото и всички заинтересовани страни в процеса колко важен е ранният достъп до получаване на диагноза и започване на адекватно лечение, което да доведе до по-качествен живот на пациентите. Ще поговорим и за практиката за ранен достъп в другите европейски страни и препоръките на Европейската лига за борба с ревматизма.  След събитието ще бъдат изготвени препоръки от ревматолозите и пациентите, които да послужат в последваща кръгла маса в НЗОК, в присъствие на експерти от НЗОК, пациентски организации, председателя на Българско дружество по ревматология, Национален консултант по ревматология и експерти в областта“, съобщават още от  Асоциацията на пациентите с ревматоиден артрит.", "date": "2018.07.15", "title": "Пловдив: Публична дискусия за проблемите на пациентите с ревматични заболявания ще се проведе в града на 16 юли 2018 г."}
{"url": "http://www.focus-news.net/news/2018/07/15/2545666/blagoevgrad-592-ot-zhilishtata-v-oblastta-se-namirat-v-gradovete.html", "text": "79 255 сгради със 140 506 са изградени в Област Благоевград. Това каза за  Радио „Фокус“ – Пирин  Емилия Илиева, началник на отдел „Статистически изследвания“ – Благоевград към Териториално статистическо бюро-Югозапад. По думите ѝ през 2017 година броят на жилищните сгради се е увеличил с 18 в сравнение с 2016 г., а жилищата в тях  - с 32. „В градовете се намират 59.2% от всички жилища в областта, а в селата – 40.8%“, каза още Илиева. Тя добави, че стоманобетонните и панелните сгради са 3 452 с 26 143 жилища в тях, тухлените – 67 044 с 104 894 жилища, а 9 469 жилища се намират в 8 759 сгради с друга конструкция. „В градовете 29.9% от жилищата се намират в стоманобетонни и панелни, 68.3%  – в тухлени и 1.8% в други сгради. В селата 83.9% от жилищата се намират в тухлени сгради, 14.0% – в други сгради (камък, сурови тухли, дърво и други материали) и само 2.1% в стоманобетонни и панелни сгради“, допълни Илиева. \r\nЛивия НИНОВА", "date": "2018.07.15", "title": "Благоевград: 59.2% от жилищата в областта се намират в градовете"}
{"url": "http://www.focus-news.net/news/2018/07/15/2545664/varna-fotoizlozhba-predstavya-istoriyata-na-kurorta-sv-sv-konstantin-i-elena-v-praga.html", "text": "Фотоизложба и юбилейна книга представят историята на курорта „Св. Св. Константин и Елена“ в галерията на Българския културен институт в Прага. Това съобщиха от пресцентъра на  Община Варна . Събитието е част от програмата на културната институция по случай 110-та годишнина на първия български морски курорт „Св. Св. Константин и Елена“ и се осъществява със съдействието на Община Варна. Фотосите проследяват развитието на комплекса с десетки черно-бели и цветни архивни снимки и рисунки. Акцент в юбилейната книга са разказите за първите организирани чуждестранни гости от Чехия, посетили курорта през 1924 г. В тяхна чест в манастира „Св. Константин“ били надстроени два етажа, а хотелската част била наречена „Прага“. Експозицията може да бъде разгледана до 3-ти август 2018 г.", "date": "2018.07.15", "title": "Варна: Фотоизложба представя историята на курорта „Св. Св. Константин и Елена“ в Прага"}
{"url": "http://www.focus-news.net/news/2018/07/15/2545667/dobrich-s-indiyski-i-balgarski-folklor-shte-otbelezhat-zavarshvaneto-na-leten-universitet.html", "text": "С индийски и български фолклор ще отбележат завършването на летен университет в Добрич. Това съобщи Павел Йорданов от отдел „Маркетинг“ във Висшето училище по мениджмънт в добруджанския град, предаде кореспондентът на  Радио „Фокус” – Варна . Празникът, който ще се състои на 16 юли 2018 г. от 11.00 часа във фоайето на Висшето училище, е за индийски студенти, избрали да участват в летен университет в Добрич. Те ще получат своите дипломи от ръководството на училището и в традиционни одежди ще изпълнят типични за своята страна танци. Децата от летния клуб „Патиланци“ ще ги поздравят с български народен танц. Общо 47 студенти магистърско ниво в техническия университет от западния индийски регион ще получат сертификати за успешно завършване на обучение в лятна бизнес програма с предмети „Международен бизнес“ и „Стратегически мениджмънт“. То е продължило около месец. От училището уточняват, че вече десета година обучават студенти от различни краища на света в така наречената магистратура на магистратурите (МВА) - Магистър бизнес администрация. По време на обучението си студентите са имали възможност да посетят някои от най-големите компании в Североизточна България, да се запознаят в подробности с мениджмънта на организациите, планирането и пазарите, на които работят. Освен това младежите са пътували из България и съседна Румъния, за да се запознаят със забележителности, бит, култура и традиции. Индийската група е била и инициатор на отбелязването на Международния ден на Йогата с масова демонстрация на упражнения. Събитието е отворено за всички граждани, които проявяват интерес към индийската култура.  \r\nЖулиета НИКОЛОВА", "date": "2018.07.15", "title": "Добрич: С индийски и български фолклор ще отбележат завършването на летен университет"}
{"url": "http://www.focus-news.net/news/2018/07/15/2545665/plovdiv-mitropolitskiyat-hram-sv-marina-v-plovdiv-shte-posreshtne-chast-ot-svetite-moshti-na-sv-apostol-andrey.html", "text": "Митрополитският храм „Св. Марина“ в Пловдив ще посрещне част от светите мощи на св. апостол Андрей Първозвани за храмовия си празник. Това съобщиха за  Радио „Фокус“ – Пловдив  от Пловдивската света митрополия. Светинята ще бъде донесена на 16 юли в 18.00 часа от Негово Високопреосвещенство Теодосий, архиепископ на Томи (Констанца), от Румънската православна църква в Катедралния храм „Успение Богородично”.  След това ще тръгне литийното шествие със светите мощи до митрополитския храм „Света Марина”, където те ще бъдат поставени за поклонение на вярващия народ. От 18.30 часа ще започне празничната архиерейска вечерня. Светите мощи ще останат в храма, който ще бъде отворен, докато има желаещи да се поклонят на светинята. На 17 юли когато се чества паметта на света великомъченица Марина, в 09.00 часа едноименния храм ще бъде отслужена празничната архиерейска света литургия, възглавена от Негово Високопреосвещенство Пловдивския митрополит Николай в съслужение с гости архиереи. На всеки богомолец ще се дава за благословение икона с образа на св. Андрей и памук, осветени на светите мощи. Светинята ще остане в храма до 16.00 часа на същия ден. \r\nТони МИХАЙЛОВ", "date": "2018.07.15", "title": "Пловдив: Митрополитският храм „Св. Марина“ в Пловдив ще посрещне част от светите мощи на св. апостол Андрей"}
{"url": "http://www.focus-news.net/news/2018/07/15/2545670/varna-nad-760-razreshitelni-za-naemane-na-nepalnoletni-litsa-sa-izdadeni-ot-inspektsiyata-po-truda-v-oblastta-za-letniya-sezon.html", "text": "Над 760 разрешителни за наемане на непълнолетни лица са издадени от Инспекцията по труда във Варна на работодатели в града и областта за летния сезон. Това каза в интервю за  Радио „Фокус“ – Варна  инж. Иван Иванов, директор на Инспекцията по труда във Варна. Той отбеляза, че и тази година във Варна има тенденция за увеличаване на поисканите разрешителни за наемане на непълнолетни лица, като търсенето на тази категория работници също се увеличава. По данни на инж. Иванов за периода до началото на месец юли през миналата година са били издадени 617 разрешителни, като тази година за същия период ръстът е с около 150. \r\nИнж. Иван Иванов допълни, че непълнолетните кандидатстват най-често за обслужващ персонал в сферата на услугите. „Наемат се непълнолетни за помощник-сервитьори на шведска маса, за пиколо, рецепционисти. Около 10% от издадените разрешителни са за търговски работници на щандове за сувенири или за произведения на изкуството в комплексите“, каза още инж. Иван Иванов. Инспекцията по труда традиционно проверява работодателите, наели непълнолетни лица. \r\nМарияна ВАЛЕНТИНОВА", "date": "2018.07.15", "title": "Варна: Над 760 разрешителни за наемане на непълнолетни лица са издадени от Инспекцията по труда в областта за летния сезон"}
{"url": "http://www.focus-news.net/news/2018/07/15/2545646/tass-donald-tramp-ochakva-kritiki-sled-sreshtata-si-s-vladimir-putin.html", "text": "Президентът на САЩ Доналд Тръмп заяви, че с нетърпение очаква срещата с президента на Русия Владимир Путин в Хелзинки, но при всеки резултат на преговорите при завръщането му в родината го очакват критики, предава  ТАСС. \r\n„Отправям се в Хелзинки, Финландия и с нетърпение очаквам срещата с Путин утре. За жалост, колкото и успешна да бъде срещата, дори и да ми предадат великия град Москва като компенсация за всички грехове и злини, извършени от Русия дълги години, пак ще ме посрещнат с критика, че не съм достатъчно добър и не съм успял да взема в добавка и Санкт Петербург“, написа Тръмп на профила си в социалната мрежа „Туитър“. \r\nПрезидентът също така отбеляза, че значителна част от американските медии са „врагове на народа“, а представителите на Демократическата партия „само се съпротивляват и възпрепятстват“ „В нашата страна е пълно с ненавист и разногласия, но някой ден тя ще се изцели“, заключи президентът.   Виктор Турмаков", "date": "2018.07.15", "title": "ТАСС: Доналд Тръмп очаква критики след срещата си с Владимир Путин"}
{"url": "http://www.focus-news.net/news/2018/07/15/2545668/sofiya-kmetat-na-sofiya-yordanka-fandakova-shte-poseti-arheologicheskite-prouchvaniya-na-teritoriyata-na-rannoneolitnoto-selishte-slatina.html", "text": "На 16 юли, понеделник, от 12.00 часа кметът на София Йорданка Фандъкова ще посети археологическите проучвания на територията на раннонеолитното селище \"Слатина\", съобщиха от  пресцентър на Столичната община . Екип от археолози под ръководството но проф. Васил Николов проучва раннонеолитното селище. Обектът се намира на бул.\"Шипченски проход\".", "date": "2018.07.15", "title": "София: Кметът на София Йорданка Фандъкова ще посети археологическите проучвания на територията на раннонеолитното селище \"Слатина\""}
{"url": "http://www.focus-news.net/news/2018/07/15/2545634/vzglyad-veche-zalagat-za-uspeha-na-sreshtata-mezhdu-vladimir-putin-i-donald-tramp.html", "text": "Предстоящите в понеделник преговори между лидерите на Русия и САЩ ще приключат положително – във всеки случай поне за Москва. В крайна сметка това е колективното мнение на финансистите, купуващи цени книжа, пише    Взгляд. \r\nВ очакване на срещата на руския и американския президент, изтичането на капитал от всички фондове, инвестиращи в руски акции и облигации, беше заменено от приток. От 5 юли до 11 юли инвеститорите инвестираха 130 млн. долара в руски ценни книжа срещу изходящ поток от 80 млн. долара.  Чуждестранните инвеститори отново проявяват интерес към инвестициите в руския държавен дълг, според анализатори „Росбанк“. \r\nНа второ място, в навечерието на срещата на двамата президенти, индексът на Московската фондова борса два пъти актуализира историческия максимум и в сряда достигна  2377 пункта. \r\nСъщо така, руските ценни книжа и борса се подпомагат от високите цени на петрола, търсенето на които се подхранва от постоянни изявления на експертите за глобалната заплаха от недостиг на тази суровина, допълва тя. \r\nИ накрая, историческите срещи на президентите на Руската федерация и Съединените щати  винаги водят до увеличаване на потока от средства.  \r\nПречупването на положителна тенденция, разбира се, винаги е възможна под формата на различни геополитически рискове, но в момента такъв риск е минимален, Ако президентите успеят да постигнат положителни решения за Сирия и Украйна и също така да  обсъдят положителните перспективи на „Северен поток-2“, растежът на руския фондов пазар ще продължи. \r\nДруго нещо е, колко дълго ще има положителното настроение? Не може да се изключи, че през есента махалото може да се люшне по друг начин поради появата на нови геополитически рискове или влошаване на старите. И тогава интересът на инвеститорите към руския финансов пазар ще намалее.  Виктор Турмаков", "date": "2018.07.15", "title": "Взгляд: Вече залагат за успеха на срещата между Владимир Путин и Доналд Тръмп"}
{"url": "http://www.focus-news.net/news/2018/07/15/2545671/plovdiv-vavezhda-se-ogranichenie-na-dvizhenieto-v-rayona-na-mitropolitskiya-hram-sv-marina-zaradi-posreshtane-na-chast-ot-moshtite-na-sv-apostol-andrey.html", "text": "Със заповед на Община Пловдив се въвежда временно ограничение на движението в района на митрополитския храм „Св. Марина” в Пловдив, заради посрещане на част от мощите на св. апостол Андрей Първозвани. Това съобщиха за  Радио „Фокус“ – Пловдив  от Областната дирекция на МВР. От полунощ на 15 срещу 16 юли до 20.00 часа на 17 юли забранени за преминаване, престой и паркиране на пътни превозни средства ще бъдат ул. „Д-р Вълкович” и ул. „Станислав Доспевски”. От 18.00 до 18.30 часа на 16 юли няма да бъдат допускани автомобили по ул. „Криволак”, от кръстовището с ул. „Железарска”. \r\nЧаст от светите мощи на св. апостол Андрей ще бъде донесена на 16 юли в 18.00 часа от Румънската православна църква в Катедралния храм „Успение Богородично”.  След това ще тръгне литийно шествие със светите мощи до митрополитския храм „Света Марина”, където те ще бъдат поставени за поклонение на вярващия народ.", "date": "2018.07.15", "title": "Пловдив: Въвежда се ограничение на движението в района на митрополитския храм „Св. Марина”, заради посрещане на част от мощите на св. апостол Андрей"}
{"url": "http://www.focus-news.net/news/2018/07/15/2545672/prof-stoyan-marinov-varnenska-turisticheska-kamara-ima-uvelichen-priem-i-po-visoko-tarsene-na-spetsialnost-turizam.html", "text": "Има увеличен прием и по-високо търсене на специалност „Туризъм“. Това каза в интервю за  Радио „Фокус“ – Варна  проф. Стоян Маринов, член на Управителния съвет на Варненска туристическа камара и декан на факултет „Управление“ в Икономически университет – Варна. Проф. Стоян Маринов отбеляза, че на 13 юли е приключило записването на студентите, класирани на първи етап, като кандидатите са повече от обявените места и има чакащи за второ и трето класиране. „За специалност „Туризъм“ има сериозно търсене, очакванията са по-голяма част от завършилите да работят за българския туризъм“, посочи проф. Маринов. Той припомни, че местата за прием на студенти по държавна поръчка за специалност „Туризъм“ са увеличени тази година от 120 на 160 за университета и от 200 на 240 за Колежа по туризъм. „Към момента всички места са заети, има и чакащи“, допълни проф. Стоян Маринов. \r\nМарияна ВАЛЕНТИНОВА", "date": "2018.07.15", "title": "Проф. Стоян Маринов, Варненска туристическа камара: Има увеличен прием и по-високо търсене на специалност „Туризъм“"}
{"url": "http://www.focus-news.net/news/2018/07/15/2545673/gazeta-express-poddrazhnitsi-na-redzhep-tayip-erdogan-marshiruvaha-v-prishtina-po-sluchay-godishninata-ot-provaleniya-opit-za-prevrat-v-turtsiya.html", "text": "Поддръжници на турския президент Реджеп Тайип Ердоган маршируваха в неделя в столицата на Косово Прищина, за да отбележат годишнината от проваления опит за преврат в Турция през 2016 година, предава базираното в Прищина албанско електронно издание  Gazeta Express . \r\nПривържениците на турския президент Ердоган от цялата страна се събраха в столицата на Косово отбелязвайки проваления опит за преврат в Турция от 2016 година. Събитието беше посетено от турския посланик в Прищина Къвълджъм Кълъч, косовския депутат Дуда Байе и други обществени личности. Маршът е организиран от Агенцията за турско сътрудничество и координация, която оперира в Косово. \r\nВ събота турското посолство в Косово организира в южния град Призрен прием, отбелязвайки проваления опит за преврат, който беше посетен от висши държавни служители и лидери на опозиционни партии.  Йонислав Дочев", "date": "2018.07.15", "title": "Gazeta Express: Поддръжници на Реджеп Тайип Ердоган маршируваха в Прищина по случай годишнината от проваления опит за преврат в Турция"}
{"url": "http://www.focus-news.net/news/2018/07/15/2545676/kathimerini-gratskoto-pravitelstvo-obmislya-provezhdaneto-na-izbori-prez-may-2019.html", "text": "С все по-увеличаващия се натиск за предсрочни избори след лятото, правителството изглежда има намерение да проведе общи избори, заедно с местните и европейските през май догодина, тъй като министър-председателят на Гърция Алексис Ципрас желае повече време, за да намали разликата между управляващата „СИРИЗА“ и основния претендент „Нова демокрация“, пише електронното издание на гръцкия вестник  Kathimerini . \r\nОсвен това, имайки предвид че Панос Каменос, лидерът на по-малката коалиционна партия „Независими гърци“, заплаши да поиска избори когато договора за името с Македония влезе в парламента – между януари и март – правителството вече е заето с проучването на различни сценарии, които ще го задържат на власт поне до месец май. \r\nИмайки предвид това, Ципрас ще се опита да се възползва възможно най-много от първичния излишък на страната, за да осъществи серия от контрамерки, които да свалят малко от тежестта на строгите кризисни мерки, както и ще продължи с данъчните облекчения за средната класа. Очаква се гръцкият премиер да оповести своите контрамерки по време на Солунския международен панаир през септември. \r\nВъпреки това, съветници на премиера твърдят, че „СИРИЗА“ може само да очаква политически дивиденти през следващата година, когато „гражданите виждат парите, които влизат в джобовете им“. \r\nВ допълнение, Ципрас би желал да проведе изборите след като договора за името с Македония бъде ратифицирано, за да се избегне превръщането му в предизборен въпрос, което би имало политическа цена за „СИРИЗА“.  Йонислав Дочев", "date": "2018.07.15", "title": "Kathimerini: Гръцкото правителство обмисля провеждането на избори през май 2019"}
{"url": "http://www.focus-news.net/news/2018/07/15/2545674/didie-deshan-da-zhivee-republikata.html", "text": "Селекционерът на Франция Дидие Дешан не скри радостта си след победата с 4:2 над Хърватия на финала на Мондиал 2018. Успехът на „петлите” им донесе втора титла от Световно първенство и така се изравниха с отборите на Уругвай и Аржентина. Дешан бе категоричен, че работата на футболистите се е отплатила и успехът днес е заслужен. \r\n“Невероятно е! Направихме го! Това поколение го заслужаваше! Знаехме, че днес ни чака необикновен мач с много битка, но издържахме. Работихме много и въпреки всички трудности заслужено можем да се наречем Световни шампиони. Изпълнихме целта си, научихме урока си от преди две години. Не успяхме да станем Европейски шампиони, но днес огромната работа, която всеки един от моите играчи положи, се отплати. Благодаря на всички! Зарадвахме всички! Зарадвахме и президента на Републиката. Да живее Републиката!”.", "date": "2018.07.15", "title": "Дидие Дешан: Да живее Републиката"}
{"url": "http://www.focus-news.net/news/2018/07/15/2545678/sport-obyaviha-modrich-za-nay-dobar-futbolist-na-mondial-2018.html", "text": "Футболистът на Хърватия Лука Модрич взе престижната индивидуална награда за най-добър играч на Мондиал 2018. Модрич бе в основата на успехите на „шахматистите” на турнира в Русия и заслужено спечели    приза „Златната топка”. Втори в класирането се нареди Еден Азар (Белгия), а трети остана Антоан Гризман (Франция)", "date": "2018.07.15", "title": "Спорт: Обявиха Модрич за най-добър футболист на Мондиал 2018"}
{"url": "http://www.focus-news.net/news/2018/07/15/2545680/sport-kilian-mbape-nay-dobar-mlad-igrach.html", "text": "Наградата за най-добър млад играч очаквано отиде при нападателят на „петлите” – Килиан Мбапе. 19-годишният футболист на ПСЖ е едва вторият тийнейджър, вкарал на финал на Световно по футбол и бе поздравен от Краля на футбола - Пеле, който е другият с такова постижение. „Едва вторият тийнейджър вкарал на финал на Световно! Добре дошъл в клуба, Мбапе, страхотно е да имам малко компания!”, написа Пеле.", "date": "2018.07.15", "title": "Спорт: Килиан Мбапе - най-добър млад играч"}
{"url": "http://www.focus-news.net/news/2018/07/15/2545679/sebastian-kurts-pregovorite-za-chlenstvo-s-turtsiya-tryabva-da-badat-prekrateni.html", "text": "Европейският съюз трябва да прекрати преговорите за членство с Турция и да търси друг вид сътрудничество с нея, заяви канцлерът на Австрия Себастиан Курц в интервю за гръцкия вестник  Kathimerini , публикувано в неделя. \r\n„Преговорите за членство между ЕС и Турция трябва да се прекратят веднага“, заяви той, допълвайки че Турция умерено се е отдалечила от Европа и нейните ценности през последните години. Въпреки това, той заяви че Австрия винаги е била привърженик на „честните“ отношения с Анкара. \r\nКурц приветства договора между Гърция и Македония за промяна на името, отбелязвайки че Австрия подкрепя разширяването на ЕС в Западните Балкани, представено от еврокомисаря по разширяването Йоханес Хан. \r\n„Посрещнахме топло споразумението между двете страни. То показва, че упоритите преговори и дипломацията работят“, заяви Курц. Той добави, че за Австрия Западните Балкани са ключов приоритет от външната и европейската ѝ политика, както и от европредседателството ѝ. \r\nПредоставянето на честни перспективи и ясен път към ЕС за държавите от Западните Балкани ще отговори на политическите, икономическите и отбранителните интереси на Блока, отбеляза австрийският канцлер. \r\nЗапитан дали Австрия ще затвори границите си за съседни държави, за да предотврати повторното движение на мигранти, той заяви че страната му е дала ясен знак в случая с границата с Германия, че няма да приеме мерки, които ще я утежнят.  Йонислав Дочев", "date": "2018.07.15", "title": "Себастиан Курц: Преговорите за членство с Турция трябва да бъдат прекратени"}
{"url": "http://www.focus-news.net/news/2018/07/15/2545669/hristiyan-mitskovski-ot-kavadartsi-parvo-predsrochni-izbori-sled-tova-nato-i-es.html", "text": "Силни послания бяха отправени от опозиционната ВМРО-ДПМНЕ по време на протестния марш в Кавадарци в неделя. Без нито веднъж да спомене референдума, лидерът на партията Християн Мицковски заяви, че правителството е загубило съвестта си и че прави опит за подмяна на ценностната система с разделение между хората, които искат да са в Европейския съюз и НАТО и тези, които са против. Той добави, че Македония ще стане членка на НАТО и ЕС когато скъса с остатъците на преходните политики, които окупират правителствените кабинети, предава скопският телевизионен канал  „Телма“ . \r\n„Те трябва да се завърнат на сметището на срамната политика, а това е възможно единствено с предсрочни парламентарни избори“, заяви Християн Мицковски. \r\n„В НАТО и ЕС няма място за роднини и членове на правителството, там не се използват военни хеликоптери за обяди и частни забави, там няма да видите освободени престъпници и отстранени премиери, няма да видите как кметове контрабандно прекарват стотици, хиляди пакети цигари, това няма да го видите в НАТО и ЕС. Да не се лъжем, че сме част и от НАТО и от ЕС, защото членството ни там няма да стане с тези хора и ценностите, които те продават настрани“, заяви той. \r\nМицковски припомни на премиера Зоран Заев за интервюто дадено за гръцка телевизия, в което той вместо да нарече държавата с името ѝ, изрича само „това на М“. \r\n„Не се целува писалката, а името на държавата, която те е родила и образовала, страната която ще водиш още малко. Не бъди чирак в приказките, а горд македонец“, обърна се към Заев лидерът на ВМРО-ДПМНЕ. \r\nУчастниците в протеста преминаха през Кавадарци изразявайки своето несъгласие с намерението да се промени името на държавата. \r\nСпоред Християн Мицковски предстои трудна битка между две опции, едната е за спасението на кариерата на Зоран Заев, а другата е за Македония.  Йонислав Дочев", "date": "2018.07.15", "title": "Християн Мицковски от Кавадарци: Първо предсрочни избори, след това НАТО и ЕС"}
{"url": "http://www.focus-news.net/news/2018/07/15/2545677/ria-novosti-vanshniyat-ministar-na-finlandiya-opredeli-pregovorite-mezhdu-vladimir-putin-i-donald-tramp-kato-pozitiven-signal.html", "text": "Предстоящите в понеделник преговори между президентите на Русия и САЩ, Владимир Путин и Доналд Тръмп, които ще се проведат в Хелзинки, представляват позитивен сигнал, счита министърът на външните работи на Финландия Тимо Сойни, цитиран от  РИА Новости . \r\n„Мисля че и двамата лидери са склонни да поддържат умерени очаквания. Но може да има и изненада. Да, разбира се, тези дискусии са дълбоки, но най-важното е, че това е позитивен сигнал, че те ще работят заедно и ще могат да обсъждат въпросите помежду си“, заяви Сойни. \r\nПреговорите, по мнението на външния министър, ще се отнасят до въпроси свързани с международната политика и той очаква от президентите резултати, които ще помогнат с разрешаването на световните проблеми.  Йонислав Дочев", "date": "2018.07.15", "title": "РИА Новости: Външният министър на Финландия определи преговорите между Владимир Путин и Доналд Тръмп като позитивен сигнал"}
{"url": "http://www.focus-news.net/news/2018/07/15/2545640/pravda-sergey-lavrov-saobshti-kakvo-putin-iska-da-poluchi-ot-tramp.html", "text": "Буквално целият свят е замрял в очакване на срещата между руския и американския президент. Срещата между Владимир Путин и Доналд Тръмп ще се проведе в Хелзинки на 16 юли в 13:15 часа местно време (съвпада с българското часово време), пише  „Правда“. \r\nПредстоящата среща между ръководителите на двете суперсили беше коментирана от руския външен министър Сергей Лавров. По този начин руският политик заяви, че идеалният край на работната среща ще бъде решението за възобновяване на замразените комуникационни канали между двете държави. \r\nСпоред Лавров Русия и САЩ трябва да установят отношения и да постигнат взаимно разбирателство не само за собствените си интереси, но и в полза на целия цивилизован свят и геополитическа стабилност. В удобни и честни дипломатически отношения между Русия и САЩ руският външен министър вижда ползи за всички останали страни. \r\nЛавров обобщи, че в момента Москва и Вашингтон не обсъждат и не работят заедно по редица теми, които не могат да бъдат обсъждани. Външният министър подчерта, че това се отнася до тероризма, киберсигурността, енергетиката, трафика на наркотици и регионалните конфликти.  Виктор Турмаков", "date": "2018.07.15", "title": "„Правда“ : Сергей Лавров съобщи какво Путин иска да получи от Тръмп"}
{"url": "http://www.focus-news.net/news/2018/07/15/2545643/naprezhenie-v-yambolsko-zaradi-chumata-po-zhivotnite-obzor.html", "text": "Жива верига спря евтаназията на животни в ямболското село Шарково. Мярката бе предприета, за да се спре разпространението на откритата чума по дребните преживни животни. Към момента огнища на болестта има в Ямболска и Бургаска области. По последни данни през последните дни са евтаназирани около 4000 овце и кози.  \r\nНа извънреден брифинг от Българската агенция по безопасност на храните (БАБХ) заявиха, че се стараят да ограничат заболяването от чума в малък регион, така че да не може да бъде засегната цялата страна. От Агенцията по безопасност на храните обясниха, че ако се сложи жива ваксина на болните от чума животни, икономическите санкции ще траят минимум две години и ще се отнасят за цялата страна. Директорът на БАБХ инж. Дамян Илиев призна, че недостатък на Агенцията е, че не е информирала достатъчно засегнатите стопани. Инж. Илиев обяви, че е готов да си подаде оставката веднага, ако тя му бъде поискана от министър Румен Порожанов. От БАБХ допълниха, че 400 животни в Шарково не са евтаназирани поради живите вериги и протестите на хората и обърнаха внимание, че селището представлява потенциален риск.  \r\nМеждувременно лидерът на БСП Корнелия Нинова отиде в село Шарково, за да се срещне лично с протестиращите животновъди. Тя поясни, че БСП е спряла умъртвяването на животни в Шарково, след като  от партията са пуснали жалби до Окръжната прокуратура в Ямбол, до главния прокурор и до ВАС. Нинова уточни, че е поискала официално заповедта, на база на която се избиват животни. По думите й в нея пише, че решението за изпълнение на комисията е от 4.07.2018, а протоколът за лабораторните резултати е от 9.07.2018 г. „Продължаваме да сме на място с хората от Шарково и да ги защитаваме – ще се сменяме депутатите, докато е необходимо“, каза Нинова и призова премиерът Бойко Борисов да отиде в селото и да се срещне с животновъдите. Нинова разказа за случаи, в които полицаи са влизали в сила по домовете на хората от селото и са ги теглили и влачили. \r\nПред Агенция „Фокус“ главният секретар на МВР Младен Маринов коментира, че от ОДМВР-Ямбол са му докладвали, че не са „теглени и влачени“ хора в село Шарково. \r\nВ телевизионно интервю по-рано през деня земеделският министър Румен Порожанов заяви, че заради откритите огнища на чума може да бъде възбранен износът на всякакви продукти от овцевъдния сектор. Относно обезщетенията, Порожанов уточни, че хората няма да бъдат ощетени по никакъв начин. „Средно за овце и кози оценката е за около 150 лева на животно. Независимо от предложената методология за изчисление на обезщетенията ще предложа едно увеличение, което да бъде одобрено и да достигне до 190 лева“, коментира той. \r\nПо-късно стана ясно, че по разпореждане на министър-председателя Бойко Борисов се създава оперативен щаб, който ще координира ситуацията с борбата срещу разпространението на чумата по дребни преживни животни в страната и изпълнението на конкретните мерки, които се взимат в регионите с огнища. Щабът ще следи подкрепата, която се оказва на стопаните, чиито животни са засегнати. Оперативният щаб ще съдейства на компетентните органи за максимална координация на действията и ще работи до овладяване на ситуацията.  \r\nВ състава на щаба влизат министърът на вътрешните работи Валентин Радев, министърът на земеделието, храните и горите Румен Порожанов, изпълнителният директор на БАБХ Дамян Илиев, председателят на ДАНС Димитър Георгиев, директорите на областните дирекции на МВР в Бургас и Ямбол и представители на ГД „Гранична полиция“. \r\nДеница КИТАНОВА", "date": "2018.07.15", "title": "Напрежение в Ямболско заради чумата по животните (ОБЗОР)"}
{"url": "http://www.focus-news.net/news/2018/07/15/2545675/ria-novosti-donald-tramp-zayavi-che-se-nadyava-na-podobrenie-na-otnosheniyata-s-rusiya.html", "text": "Президентът на САЩ Доналд Тръмп, в интервю за телевизионния канал „CNBC“, обвини Демократическата партия, че е допуснала хакерската атака, в която обвинява Русия, като добави, че все още се надява да се сприятели с Русия, въпреки че това може и да не се случи поради „лова на вещици“, отприщен от опонентите му, предава  РИА Новости . \r\n„Те се опитаха да атакуват не само уебсайта на Демократическата партия, но и този на Републиканската. Но ние имахме по-добра защита. Те не успяха. Мисля, че Демократическата партия трябва да се срамува от това, че допусна хакерска атака срещу себе си“, заяви Тръмп. \r\n„Мисля, че сприятеляването с Русия е хубаво нещо, но може би няма да ни се отдаде такава възможност. Те (отношенията с Русия) сериозно пострадаха от „лова на вещици“, допълни той в навечерието на срещата с президента на Русия Владимир Путин в Хелзинки. \r\nНа въпрос кой е главният съперник на САЩ, Тръмп отговори: „Ние имаме много съперници. ЕС е наш съперник в това, което правят в търговията, Русия е наш съперник, Китай е наш съперник в икономически смисъл“.  Йонислав Дочев", "date": "2018.07.15", "title": "РИА Новости: Доналд Тръмп заяви, че се надява на подобрение на отношенията с Русия"}
