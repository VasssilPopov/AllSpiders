{"url": "http://www.focus-news.net/news/2019/06/24/2673516/sport-daniel-asenov-zapochna-s-pobeda-pri-boksyorite-do-52-kilograma.html", "text": "Бокс: Даниел Асенов стартира с убедителна победа на боксовия турнир в категория до 52 килограма на Европейските игри в Минск. Шесткратният европейски шампион се класира за четвъртфиналите в категорията, след като надигра състезаващия се за Германия Хамза Туба с 5:0 точки. В спор за полуфиналите Асенов ще срещне французина Билал Бенама, като срещата е в сряда.", "date": "2019.06.24", "title": "Спорт: Даниел Асенов започна с победа при боксьорите до 52 килограма"}
{"url": "http://www.focus-news.net/news/2019/06/24/2673482/smolyan-ustanovena-e-nezakonna-sech-na-74-darveta-ot-byal-bor-na-teritoriyata-na-chepelarskoto-selo-zornitsa-i-na-18-v-rayona-na-mestnost-vrisa.html", "text": "Установена е незаконна сеч на 74 дървета от бял бор на територията на чепеларското село Зорница и на 18 в района на местност \"Вриса\". Това съобщиха от пресцентъра на  Изпълнителна агенция по горите . При извършване на проверка в землището на с. Зорница, общ. Чепеларе горските инспектори от Регионална дирекция по горите – Смолян са констатирали нарушение в имот, стопанисван от Горовладелска производителна кооперация. Служителите са установили сеч на 74 дървета от бял бор, немаркирани с контролна горска марка и без издадено писмено позволително. Общото количество на незаконно добитата дървесина възлиза на 49 плътни куб. м строителна дървесина и 23 плътни куб. м. дърва за огрев. Констатирана е и сеч на 18 дървета, немаркирани и без издадено позволително в м.“Вриса“, Смолянско в горска територия, собственост на физически лица. За установените нарушения са съставени констативни протоколи и са уведомени органите на МВР.", "date": "2019.06.24", "title": "Смолян: Установена е незаконна сеч на 74 дървета от бял бор на територията на чепеларското село Зорница и на 18 в района на местност \"Вриса\""}
{"url": "http://www.focus-news.net/news/2019/06/24/2673488/sport-tsska-pobedi-v-kontrola-cheshkiya-pribram-s-30.html", "text": "Футбол: ЦСКА стартира контролните си срещи на лагера в Австрия, след като победи с 3:0 чешкия Прибрам. Това е втори успех за отбора на Добромир Митов през лятото, след като в първата проверка по-рано „червените” надвиха със същия резултат Локомотив Горна Оряховица в Панчарево. Головете за ЦСКА отбелязаха  Али Соу, Рафаел Енрике и Диего Фабрини. Следващата контрола е на 27 юни с унгарския Ференцварош.", "date": "2019.06.24", "title": "Спорт: ЦСКА победи в контрола чешкия Прибрам с 3:0"}
{"url": "http://www.focus-news.net/news/2019/06/24/2673485/dobrich-dnite-na-ruskata-kultura-zapochnaha-s-otkrivane-na-izlozhba-v-grada.html", "text": "Дните на руската култура започнаха с откриване на изложба в града, предаде кореспондентът на  Радио „Фокус” – Варна . В една от залите на Художествената галерия са подредени творби на руски художници. Представени са деветима творци от различни поколения, обединени в своята интерпретация на тема „В името на мира по Земята“. Изложбата може да бъде разгледана до 28 юли тази година. Тази вечер на откритата сцена на площад „Свобода“ се състоя концерт на руски ансамбли. Участваха съставите от град Наро-Фоминск, Московска област: Ансамбъл за руски народни песни „Песенград“ с ръководител и солист Людмила Арнаутова, Дует за естрадни песни „Каприз“ Людмила Аношкина и Роман Ивченков, солистката на Ансамбъл „Съзвучие“ Марина Молчалина, както и Театър за естрадни песни „Радуга звезд“ от град Подольск, Московска област, с ръководител Александра Кандалина и познатият ни Танцов к-в „Фантазия“. По-рано днес на пресконференция в Художествената галерия зам.-кметът „Хуманитарни дейности“ д-р Емилия Баева връчи на Андрей Галкин, президент на Обществото за дружба и сътрудничество с балканските държави, дипломи от Община град Добрич, подписани от кмета Йордан Йорданов, за всички участници в Дните на руската култура. Културното събитие гостува и на други български градове – Варна, Шумен, Каварна, Плиска и комплекс „Камчия“. В добруджанския град то е организирано от Община град Добрич и Обществото за дружба и сътрудничество с балканските страни, Русия. Андрей Галкин сподели, че всяка година с радост посещава Добрич. Има идея в следващите години сътрудничеството да се разшири и Дни на руската култура да се провеждат и в Южна България.  \r\nЖулиета НИКОЛОВА", "date": "2019.06.24", "title": "Добрич: Дните на руската култура започнаха с откриване на изложба в града"}
{"url": "http://www.focus-news.net/news/2019/06/24/2673483/nimh-utre-shte-ima-kratkotrayni-valezhi-ochakvat-se-znachitelni-kolichestva-dazhd-v-severna-balgariya-i-planinskite-rayoni.html", "text": "През следващото денонощие отново ще се развива купеста и купесто-дъждовна облачност. С временни прекъсвания ще има краткотрайни валежи от дъжд, на места главно в Северна България и планинските райони - интензивни и значителни по количество. Ще има и градушки. Ще духа слаб до умерен вятър от север-североизток. Максималните температури ще са между 27° и 32°. Атмосферното налягане ще се повишава и ще е по-високо от средното за юни. Това съобщи за  Агенция „Фокус”   дежурният синоптик Боряна Маркова от  Националния институт по метеорология и хидрология (НИМХ) .  \r\nПо Черноморието облачността ще е значителна, около и след обяд купесто-дъждовна. На места ще има краткотрайни валежи с гръмотевици. Ще духа слаб до умерен вятър от север-североизток. Максимални температури 27°-29°. Температурата на морската вода е 26-27°. Вълнението на морето ще бъде 2-3 бала.  \r\nНад планините ще се развива купесто-дъждовна облачност, ще има краткотрайни валежи, на места интензивни и с гръмотевици. Ще духа умерен до силен североизточен вятър. Максимална температура на 1200 метра около 20°, на 2000 метра – около 12°. \r\nИ в сряда ще има валежи, на повече места в Южна България, по старопланинското било и в Предбалкана. На север валежите ще спрат. Вятърът ще се задържи от север-североизток, до умерен. Дневните температури в по-голямата част от страната ще са между 27° и 32°. В четвъртък ще бъде предимно слънчево, с купеста облачност в следобедните часове, без валежи. Температурите ще се повишат и максималните в по-голямата част от страната ще са между 30° и 35°. В петък ще остане горещо, но след обяд отново на места ще има условия за превалявания и гръмотевици; възможни са локални интензивни явления.", "date": "2019.06.24", "title": "НИМХ: Утре ще има краткотрайни валежи, очакват се значителни количества дъжд в Северна България и планинските райони"}
{"url": "http://www.focus-news.net/news/2019/06/24/2673484/24-vesti-mkaedoniya-loshoto-vreme-predizvika-navodneniya-v-regiona-i-v-evropa.html", "text": "През последните 24 часа Сърбия се бори  с щетите от голяма буря, последвана от силен дъжд, а на някои места и с град с големина на топката за тенис, информира македонският телевизионен канал  “24 Вести“ \r\nМагистралата Белград-Загреб прилича на голяма река, поради което е затворена от часове и шофьорите са призовани да не пътуват, освен в случай на крайна необходимост. Поради бурята, която вчера удари Белград някои от улиците бяха потопени под вода. Това предизвика спиране и хаос по улиците. Заместник-кметът на Белград Горан Весич заяви, че след силните дъждове, които са валяли в столицата, са били наводнени 20 детски градини и че 6000 домакинства нямат електричество, главно в Земун и в Нови Белград. \r\n\"Екипите са постоянно на терена, електрическата мрежа ще бъде ремонтирана напълно.\" Децата ще бъдат разпределени в други детски градини, докато не бъде завършен ремонта на наводнените съоръжения “, каза Горан Весич, заместник-кмет на Белград. \r\nПоройните дъждове почти напълно наводниха зоологическата градина в Белград, а сръбските медии съобщават, че огромно количество вода е заляло клетките на много животни. Белградският ветеринарен лекар Йозеф Езвеж казва, че това е най-голямото наводнение, случило се на Белград през последните години, но за щастие животните са невредими и в добро състояние. \r\n„Те се приютили в закритите помещения по време на бурята, свикнали са да се справят с всякакви бедствия. Сега те са добре, имат храна, и горещото време им влияе тежко, ”казва Йозеф Езвеж, ветеринарен лекар в зоопарка Белград. \r\nВ някои части на Белград вчера, за по-малко от два часа, са отчетени количества дъжд колкото за цял месец.  \r\nВ Хърватия има наводнения. Под водата е центърът на Сисак, докато в Адриатическо море има валежи в северните и централните части, последвано от силни бури. Наводненията бушуват в други части на Европа. Части от Унгария и Полша са напълно под вода. В някои населени места къщите имат повече от половин метър вода. Длъжностни лица казват, че ситуацията е тревожна, но екипите от кризисните щабове са постоянно на терен.  Юлиян Марков", "date": "2019.06.24", "title": "„24 Вести“ (Мкаедония): Лошото време предизвика наводнения в региона и в Европа"}
{"url": "http://www.focus-news.net/news/2019/06/24/2673490/rumyana-glavcheva-ekspert-seizmolog-dopisen-chlen-na-bani.html", "text": "Тези дни трусове развълнуваха тихоокеанското крайбрежие на Северните Съединени Щати. В тихоокеанската акватория западно от щата Орегон, сеизмологичният център на Американски геоложки проучвания маркира в събота епицентри на умерено силни земетресения. В ранната утрин, 05:43 местно време жители на Бендън (под 3100 ж.,/ 2010 г.) и Куз Бей (16 680 ж./2018 г.), селища на разстояние 330-350 км изток-югоизток от епицентъра, усетили лек трус. Две земетресения, всяко с магнитуд 5.4, завършиха в 6 часá последователността от редуващи се през осем минути умерено силни сеизмични събития. В Геоложки проучвания на САЩ са постъпили единични сведения на очевидци за усетени слаби сътресения с интензивност от II и III степен по 12-степенната скáла на сътресенията. За отбелязване е, че будни граждани в някои градове навътре в територията на щата Орегон на разстояния 400 (Брукингс) до близо 500 км (Талент) изток-югоизточно от епицентъра съобщават за усетени осцилации. Сеизмичното активиране е създадено в плитко огнище до 10 км под океанската повърхност в североизточната част на “тихоокеанския пръстен”, в региона Каскадия. Започнало на 20 юни вечерта с магнитуд 4.2 и след още 11 събития с магнитуд над 3 – девет от тях включително трите споменати по-горе са в събота на 22 юни – то завършва с магнитуд 3.1 в 19:12 часа на 22 т.м.   \r\nТези дни регионът Каскадия е много активен. На 22 юни серията от умерено силни земетресения в тихоокеанската акватория се последва от сеизмична активност в южния край на субдукционната зона Каскадия. Там в 20:53 местно време в събота става земетресение с магнитуд 5.6. Това е в Северна Калифорния, 25 минути след земетресение с магнитуд 3.3. Вчера в 15:39 местно време масово усещане в Петролия предизвиква отново трус с интензивност от V степен и магнитуд 3.9. И така, югът на зона Каскадия се възбужда само час и 15 минути след приключване на активността на 500 км в посока северозапад. Новата активност е съсредоточена на разстояния 3 до 12 км юг-югозападно от Петролия (над 400 км от Сан Франциско), мястото на първия нефтен кладенец в Калифорния. Дванадесет съобщения от Петролия до Центъра за геоложки проучвания в САЩ свидетелстват за напукване на сгради, които не са фатални. Щетите вследствие на земетресението с магнитуд 5.6 са от относително слаби – паднали някои предмети от покъщнина във Фърндейл (23 км северно от епицентъра) до масово нападали бутилки в магазини и сериозно разливане на течности в Редуей (около 40 км източно). На разстояния до 40 км интензивността е от V степен. В Юрика, на около 50 км на север от епицентъра, интензивността се оценява с IV степен – сътресения, усетени от повечето жители. \r\nПетролия е крайбрежен град, в района на нос Мендочино – най-западната точка на калифорнийското крайбрежие. По тези места земният строеж е твърде комплициран от тройното съединение, представено от субдукционната зона Каскадия,  разломът Сан Андреас и разломната система Мендочино. Районът в близост до тройното съединение има висока сеизмична активност – над 60 земетресения със силно въздействие, т.е. интензивност VI и по-голяма степен след средата на XIX век. Най-близка във времето земетръсна активност в огнището от събота е тази в края на април 1992 година. Тогава главният трус е с магнитуд 7.2 и катастрофална максимална интензивност. Последван е от два силни афтершока с магнитуди 6.5 и 6.6 и над 2000 регистрирани събития. Относно броя ранени в литературата се намират различни сведения от 98 до 356. Съобщава се за активирани свлачища, затворили шосета и ж.п. линии поне за седмица. Има сведение за издигане с около един метър на крайбрежни участъци близо до нос Мендочино и Пунта Горда – вероятно резултат от субдукционен процес.", "date": "2019.06.24", "title": "Румяна Главчева, експерт-сеизмолог, дописен член на БАНИ: В Северна Америка земята се вълнува през последните дни"}
{"url": "http://www.focus-news.net/news/2019/06/24/2673491/pazardzhik-svobodni-rabotni-mesta-za-sezonni-rabotnitsi-i-servityori-obyavi-byuroto-po-truda-v-peshtera.html", "text": "Свободни работни места за сезонни работници и сервитьори обяви Бюрото по труда в Пещера, предаде репортер на  Радио „Фокус“ – Пазарджик . За лица със средно и основно образованиe се набират 13 сезонни работници за земеделието, един аниматор, един работник, преса за подметки и ходила, един кредитен администратор, четирима сервитьори, двама работници за кухня, двама секачи, двама залесители и трима машинни оператори за шиене. Работни места по схема „Младежка заетост” има за двама заварчици, един Работник в сладкарско производство, един машинен оператор, обувно производство и един декоратор на грънчарски и керамични изделия.", "date": "2019.06.24", "title": "Пазарджик: Свободни работни места за сезонни работници и сервитьори обяви Бюрото по труда в Пещера"}
{"url": "http://www.focus-news.net/news/2019/06/24/2673493/kyustendil-obshtinata-planira-realiziraneto-na-proekt-za-rekonstruktsiya-i-obnovyavane-na-sgradata-na-teatara-i-prostranstvoto-pred-nego.html", "text": "Община Кюстендил планира реализирането на проект за реконструкция и обновяване на сградата на театъра и пространството пред него, предаде репортер на  Радио „Фокус” – Кюстендил . За тази цел трябва да бъде поет дългосрочен общински дълг, с който да се осигури собственото съфинансиране по проекта. На провелото се обществено обсъждане в заседателната зала на общината присъстваха зам.-кметовете Надя Каратова, Радмила Рангелова и Росица Плачкова, директорът на театъра Чавдар Ненов, общински съветници, представители на администрацията и граждани. Стана ясно, че общата цел на проекта е осигуряване на устойчиво развитие на община Кюстендил, чрез инвестиции в културната инфраструктура. Сред множеството дейности са и строително-монтажните работи. Те включват основен ремонт, енергоспестяващи мерки, подобряване на достъп на лица с увреждания. Предвижда се цялостно обновяване на площадното пространство, нови плочки, растителност, декоративни фигури, ще се изградят два фонтана, места за сядане, декоративно осветление, парков и градински шах, вградени прожектори в настилката, пейки в зелените площи, пътека, която ще свързва площада с преминаващата велосипедна алея. Проектът предвижда реорганизация на паркинга. 5 895 784 лева са необходимите средства за реализиране на проекта. Планира се безвъзмездната финансова помощ от оперативна програма „Региони в растеж” да бъде 2 914 092 лева. Съгласно изискванията на оперативната програма Община Кюстендил трябва да осигури собствено съфинансиране, което трябва да стане от Фонд за устойчиви градове. Планира се кредитът да бъде в размер на 2 981 691 лева. Около 1,6 % е максималният лихвен процент, но той се определя в зависимост от това колко рисков бъде преценен самият проект. Срокът на кредита е 20 години, предвижда се да има и 36 месеца гратисен период. \r\nВенцеслав ИЛЧЕВ", "date": "2019.06.24", "title": "Кюстендил: Общината планира реализирането на проект за реконструкция и обновяване на сградата на театъра и пространството пред него"}
{"url": "http://www.focus-news.net/news/2019/06/24/2673492/blagoevgrad-vazstanoveno-e-dvizhenieto-po-pat-i-1-sofiya-kulata-v-uchastaka-simitli-kresna.html", "text": "Възстановено е движението по път I-1 София-Кулата в участъка Симитли – Кресна. Това съобщиха от пресцентъра на  Агенция \"Пътна инфраструктура\" .", "date": "2019.06.24", "title": "Благоевград: Възстановено е движението по път I-1 София-Кулата в участъка Симитли – Кресна"}
{"url": "http://www.focus-news.net/news/2019/06/24/2673486/vloshena-meteorologichna-obstanovka-i-katastrofi-obzor.html", "text": "Началото на седмицата бе белязано от проливни дъждове и катастрофи.  Жълт код за валежи и гръмотевични бури важеше за 19 области в страната. Предупреждението на Националния институт по метеорология и хидрология (НИМХ) бе в сила за областите Видин, Монтана, Враца, Плевен, Ловеч, София-град, София област, Благоевград, Перник, Кюстендил, Пазарджик, Смолян, Пловдив, Хасково, Кърджали, Стара Загора, Велико Търново, Габрово и Русе. Вследствие на проливните дъждове бяха получени редица сигнали, заради интензивните валежи няма пострадали хора.  \r\nНай-много количества валежи бяха отчетени от НИМХ в столицата, където за периода от 15.00 до 18.00 ч. бяха регистрирани 23 л/кв. м. Освен това над столицата премина и буря. Тя причини проблеми с електрозахранването в кв. „Люлин“, Банкя и село Железница. Бурята в София предизвика изключвания на тока по периферията на града.  \r\nМеждувременно шест екипа на дирекция „Аварийна помощ и превенция“ на Столична община извършиха обходи на терен. Екипите ще останат в готовност и през нощта. До 18.00 ч. екипите на дирекцията отреагираха на 24 сигнала за завирявания от наноси и листна маса, както и за паднали клони в града. Столична община наблюдава  критични места на реки и водни обекти, като  няма опасност от разливи на реките. Водните количества от язовирите \"Суходол\" 2, \"Мрамор\" и \"Мърчаево\" се изпускат контролирано. Заради валежите се стигна до временно затруднение на движението на тролейбусите по линия 6 и 7 през кръстовището на бул. „Петър Дертлиев“ и ул. „Вл. Динчев“ поради завиряване. Движението бе възстановено, след като екипи на пожарната бяха изпратени на място.  \r\nОт столичната пожарна отработиха 42 сигнала на територията на София. Основната част от тях са за паднали клони, наводнени дворове и приземни етажи, части от уличната и пътната инфраструктура.  Няколко от тях са за късо съединение. Аварийно-спасителни екипи на пожарната реагираха на 40 сигнала в Пловдив заради проливните дъждове. Пожарните екипи се отзоваха основно на сигнали за наводнени мазета, приземни етажи и дворове, като и паднали дървета, вследствие на проливни дъждове. На места работата на екипите от РДПБЗН-Пловдив продължава. \r\n20 л/кв. м бяха отчетените количества валежи от 15.00 до 18.00 ч. в Шумен. Репортер на Радио „Фокус“ -  Шумен съобщи за ситна градушка.  \r\nВ първия ден от седмицата станаха и редица пътнотранспортни произшествия.  Инцидент бе регистриран на автомагистрала „Хемус“.  Вследствие на верижна катастрофа жена бе откарана в УМБАЛ „Св. Анна“, а по-късно от лечебното заведение съобщиха, че тя е на 64-годишна възраст и че е с опасност за живота. Пострадалата е с фрактура на бедрена кост и съчетана коремна травма. От областното пътно управление в Благоевград предупредиха, че пътните настилки в областта са мокри и хлъзгави. В Благоевградско бяха регистрирани няколко инцидента. Лек автомобил и камион катастрофираха на автомагистрала „Струма“ при км 59. Водачът на лекия автомобил и пътник са транспортирани за преглед в лечебно заведение.  \r\nСъщия ден два товарни автомобила катастрофираха на второкласен път – 84 Краище – Баня. Инцидентът се размина без тежко пострадали. Временно движението по път I-1 София-Кулата в участъка Симитли – Кресна се осъществява в една лента също заради пътнотранспортно произшествие.   \r\nОсвен тези инциденти през деня около 15.30 часа на пътя Бургас - Созопол, непосредствено след кв. \"Крайморие\" в областния град, също стана катастрофа между камион и лек автомобил с бургаска регистрация, с метанова уредба. Вследствие на произшествието възникна запалване, което обхвана и двете превозни средства.  \r\nДеница КИТАНОВА", "date": "2019.06.24", "title": "Влошена метеорологична обстановка и катастрофи (ОБЗОР)"}
{"url": "http://www.focus-news.net/news/2019/06/24/2673496/kardzhali-zhurnalistkata-nihal-yozergan-i-direktorat-na-nay-golyamoto-uchilishte-v-grada-milko-bagdasarov-sa-nositelite-na-nagradata-multikulturniyat-chovek-za-2019.html", "text": "Журналистката Нихал Йозерган и директорът на най-голямото училище в Кърджали Милко Багдасаров са носителите на наградата „Мултикултурният човек” за 2019. Това съобщи за  Радио „Фокус”   Радост Николаева, директор на Арт Движение КРЪГ. На 7-годишния юбилей на наградата „Мултикултурният човек”, която се дава на кърджалиец, където и по света да се намира той, се отличава приносът в развитието на интеркултурния диалог между нациите. Досегашните носители са от България, Турция и САЩ. Цифрата 7 е избрана като знаков символ в културните традиции и практики не само на християнството, исляма, юдаизма, но и на остатъците от езическите традиции, които днес наричаме фолклор на всички народи. „В Арт галерия Кръг е подредена изложба с фотографии от всичките 7 церемонии досега. Бяха обявени новите носители на наградата: журналистката Нихал Йозерган и директорът на най-голямото училище в Южна България, известно като „училището за шампиони”, Милко Багдасаров, един от хората с най-много дипломи и специалности не само в Кърджали, но и в страната“, каза Радост Николаева и допълни, че наградите са били връчени от зам.-кмета Веселина Тихомирова и нея самата, като директор на Арт движението. Нихал Йозерган получава наградата за ролята й на активен мост между печатни и телевизионни медии, между граждански аудитории и културни организации от България и Турция, за нейния принос към политиките, насочени срещу съвременните форми на ксенофобия и расизъм, както и за медийния образ на Кърджали като град на толерантността, който самата тя създава с публикациите си през годините като журналист, новинар, кинодокументалист и изследовател. Милко Багдасаров е номиниран като политик и лидер, педагог и новатор, истински гражданин на Европа, който гледа на съвременния свят през „очите” на бъдещето, за да проправя реални пътища към него, сам превръщайки се в мост между поколенията в битката им за равни възможности и срещу ограниченията спрямо тях, налагани в някои случаи чрез „езика на омразата”, основан на етнос, вероизповедание или каквото и да било друго различие. „Нихал Йозерган получи поздравителен адрес и от Дружеството на журналистите в Кърджали, а Милко Багдасаров беше поздравен от своите ученици и колеги, на което отговори по нестандартен начин – с изпълнение на китара, което развълнува присъстващите. А Нихал Йозерган отбеляза важността на Кърджали на картата на Балканите и си призна, че счита себе си за човек с две родини, но космополит по дух, като една от тези родини си има своето място в сърцето й“, поясни още Радост Николаева, директор на Арт Движение КРЪГ - Кърджали. \r\nДарина ДЕЕНИЧИНА", "date": "2019.06.24", "title": "Кърджали: Журналистката Нихал Йозерган и директорът на най-голямото училище в града Милко Багдасаров са носителите на наградата „Мултикултурният човек” за 2019"}
{"url": "http://www.focus-news.net/news/2019/06/24/2673234/vidin-nivoto-na-reka-dunav-se-e-ponizhilo-s-12-sm-pri-novo-selo-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 12 см , водният стоеж  е 466 см,  съобщиха от  Хидрометереологична станция – Ново село . 508 см е водният стоеж, измерен край Видин, понижението на нивото е 10 см.  Край Лом през последното денонощие е измерено понижение от 10 см, водният стоеж е 526 см. Нивото на реката край Оряхово  е 414 см,  там е регистрирано понижение за последното денонощие от 7 см. Температурата на водата край Ново село е 24,6 градуса,  край Оряхово  е 26,0 градуса.", "date": "2019.06.24", "title": "Видин: Нивото на река Дунав се е понижило с 12 см при Ново село за последното денонощие"}
{"url": "http://www.focus-news.net/news/2019/06/24/2673494/georgi-harizanov-vapreki-onevinyavashtata-otsenka-na-antikoruptsionnata-komisiya-tsvetan-tsvetanov-nyama-da-se-varne-v-gerb-na-byal-kon.html", "text": "Въпреки оневиняващата оценка на Антикорупционната комисия, Цветан Цветанов няма да се върне в ГЕРБ на бял кон. Това каза за обзорното предаване  „Това е България“  на  Радио „Фокус“  политическият анализатор Георги Харизанов във връзка с резултата от проверката на КПКОНПИ, според който не е установен конфликт на интереси по случая „Апартаментгейт“. Харизанов допълни, че мотивите, посочени от премиера Борисов за раздялата на Цветан Цветанов от ръководните постове в ГЕРБ, са загуба на лично доверие и определи като налудничава тезата, че случаят „Апартаментгейт“ е бил параван премиерът Борисов да се раздели със своя заместник. „ГЕРБ е партия с изключително силно лидерство. Когато между лидера на партията и конкретен неин функционер е загубено доверието – всякакви проверки, заключения и оневиняващи обстоятелства няма да доведат до никакъв бял кон. Това, което каза Борисов, е: „ние с Цветанов си нямаме доверие“. Тук не ставаше изобщо въпрос за това, че г-н Цветанов е помолен временно да освободи тези постове, докато не излязат заключенията от проверката. Нямаше такова условие, нямаше такъв сюжет. Историята беше съвсем друга и аз не мисля, че тя е претърпяла коренна промяна заради днешните резултати от проверките на КПКОНПИ“, обясни политическият анализатор. Георги Харизанов добави, че действията на Антикорупционната комисия спират до етапа, в който не бъде потвърден или установен конфликт на интереси, какъвто не е намерен при проверката. Следва да се проверят от Прокуратурата и НАП цените на придобиване, дали са укривани приходи и данъци и от купувача, и от продавача, защото тези въпроси останаха без отговор от настоящата проверка, обобщи анализаторът.  \r\nЦоня СЪБЧЕВА", "date": "2019.06.24", "title": "Георги Харизанов: Въпреки оневиняващата оценка на Антикорупционната комисия, Цветан Цветанов няма да се върне в ГЕРБ на бял кон"}
{"url": "http://www.focus-news.net/news/2019/06/24/2673153/pregled-na-mezhdunarodnite-novini-do-600-agentsiya-fokus.html", "text": "Гласоподавателите в най-големия град в Турция обединиха подкрепата си зад опозиционния кандидат на републиканската народна партия Екрем Имамоглу в повторно проведените кметски избори, пише турският вестник  Daily Sabah . \r\nСпоред неофициални резултати Имамоглу е получил 54.03% от гласовете, докато неговият опонент, от Партията на справедливостта и развитието Бинали Йълдъръм получи 45,09%, при преброени 99,37% от избирателните урни. \r\nРазликата в гласовете между двамата кандидати е 777 581, значително по-висока от 13 729, обявена след изборите на 31 март. Имамоглу води в надпреварата в 28 от 39 района в Истанбул, което е значително подобрение 16-те района, които печели в отменените избори. \r\nТой увеличи гласовете си с почти 530 000 в сравнение с предишните избори, докато Йълдъръм загуби 235,000 гласа в сравнение с 31 март. \r\nСкоро след като резултатите започнаха да излизат, Йълдъръм допусна поражение и заяви, че съперникът му Имамоглу води в състезанието, поздравявайки го за очевидната победа. \r\n\"Ще се опитаме да помогнем на Имамоглу във всичко, което той ще направи в полза на гражданите на Истанбул,\" каза Йълдъръм. \r\nГоворейки скоро след изказването на бившия премиер и кандидат на управляващата партия, Имамоглу каза, че резултатите са от решаващо значение за турската демокрация. \r\n\"Днес 16 милиона граждани на Истанбул са обновили нашата вяра в демокрацията и доверието ни в правосъдието. Това беше постигнато не само от тези, които гласуваха за мен, но и от всички наши граждани, които ни помогнаха да проведем тези избори с голяма зрялост и спокойствие\", каза той. \r\nИмамоглу също така призова президента Реджеп Тайип Ердоган да заяви, че е готов да се срещне с него възможно най-скоро. \r\n\"Обръщам се към нашия държавен глава, президента Ердоган. Готов съм и желая да работя в хармония с Вас по спешните въпроси на Истанбул като противеземетръсните мерки в строителството в града, изграждането на метрото, бежанците и други належащи въпроси.\", каза той. \r\n***  Държавният глава на Турция Реджеп Тайип Ердоган приветства високата избирателна активност на кметските избори в Истанбул, поздравявайки новоизбрания за длъжността - кандидатът на опозиционната Републиканска народна партия Екрем Имамоглу, съобщава вестник  Hurriyet . \r\n\"Поздравявам Екрем Имамоглу, който спечели изборите според неофициалните резултати\", написа Ердоган в социалната мрежа \"Туитър\". \r\n\"Гласоподавателите в Истанбул ще вземат най-правилното решение за града\", заяви Ердоган пред репортери по-рано през деня, след като упражни правото си на глас. \r\nИзбирателната активност възлиза е около 85% от общо 10,570,222 гласоподаватели. Регистрирани са най-малко 8 680 850 валидни гласа. \r\n*** Новоизбраният кмет на Истанбул Екрем Имамоглу изрази готовност да работи \"в хармония\" с президента на Турция Реджеп Тайип Ердоган за решаване на проблемите на града, предава  AFP . \r\n\"Г-н президент, готов съм да работя в хармония с Вас. Оттук отправям молбата си да се срещна с Вас в най-кратки срокове\", заяви опозиционният кандидат Имамоглу, след като спечели решителна победа над кандидата на Ердоган в кметските избори - Бинали Йълдъръм. \r\n*** Тежки бури удариха сръбската столица в следобедните часове на неделя, предава македонската телевизия  Pressing TV .  \r\nСръбската столица бе пометена от проливен дъжд, гръмотевици и бурен вятър. В резултат множество улици бяха наводнени, което предизвика затруднения в трафика. \r\nТежките бури засегнаха и околностите на Белград, особено в Горни Милановац, където падна градушка с размерите на пинг-понг топки. \r\nМетеоролозите предупредиха, че това е само началото - през следващите дни Сърбия ще бъде ударена от още бури. В няколко региона в страната остава в сила червен предупредителен код.  \r\n***  В рамките на посещението си в Израел съветникът по националната сигурност Джон Болтън предупреди Иран да не се заблуждава по отношение на неотдавнашното решение на президента на САЩ Доналд Тръмп да не разпорежда нанасянето на удар срещу страната, пише американското издание  Washington Examiner . \r\n\"Нито Иран, нито който и да е друг враждебен актьор не бива да бъркат предпазливостта и дискретността на САЩ със слабост. Никой не им е дал лиценз за лов в Близкия изток\", подчерта Болтън, който е в Израел за среща със съветници по сигурността от Русия и САЩ. Израел, както и за разговор с премиера Бенямин Нетаняху. \r\nНа пресконференцията Болтън потвърди, че САЩ ще продължат с по-нататъшни санкции срещу Иран, които ще бъдат обявени в понеделник, 24 юни. По-нататък той заяви: „Срещаме се с нарастващите заплахи за международния мир и сигурност в Близкия изток и по света ... продължаващият от страна на Иран  стремеж към ядрени оръжия, заплахите му да надхвърли границите, определени в неуспешната ядрена сделка, продължаващото натрупване на заплашителни способности на силите му в Сирия и Ирак, снабдяването му с усъвършенствани безпилотни самолети, ракети и други модерни оръжия за враждебни действия в Ирак, Сирия, Ливан, Йемен и Афганистан, както и постоянна заплаха и актове на агресията срещу Израел, нашите съюзници в Арабския залив и срещу американските личности и активи в Близкия изток, не са признаци за нация, търсеща мир\". \r\nБолтън описа икономическите санкции срещу Иран като \"хапещи\" и повтори, че на Иран никога няма да бъде разрешено да разработи ядрено оръжие. \r\nНетаняху твърди, че повишената агресия от Иран, е сериозен проблем за Израел, но похвали администрацията на Тръмп за последните обещания за увеличаване на натиска с думите: „Бях доволен, че президентът Тръмп обясни, че натискът ще продължи и ще се увеличи\". \r\n***  Одобрението към Борис Джонсън е претърпяло сериозен спад след бурна разправия с приятелката му, широко отразена от медиите, тъй като избирателите заявяват, че личният му живот има значение в надпреварата премиерския пост, пише  The Independent \r\nПредимството на досегашния любимец на избирателите от консерваторите е намаляло наполовина след инцидента в ранните часове на петък сутринта - и съперникът му Джереми Хънт взе преднина сред широката общественост. \r\nПовече от половината от гласоподавателите заявиха, че личният живот на Джонсън е от значение за способността му да бъде министър-председател, а три четвърти - за характера на кандидата. \r\n„Необичайно е да се види личният живот на един политик, който има такова ниво на изтъкнатост сред гласоподавателите“, каза Деймиън Лайонс Лоу, главен изпълнителен директор на проучването Survey. \r\nДжонсън отказа да даде обяснение за шумовете и крясъците в апартамента, който той споделя с Кари Симондс, въпреки че това хвърля сянка върху неговата кандидатура за премиерския пост. \r\nВместо това, Джонсън настояваше, че аудитория от членове на консерваторите искат да знаят „какви са моите планове за моята страна и за партията“. \r\n\"Не мисля, че искат да чуят за такива неща\", заяви бившият външен министър в Бирмингам. \r\nПроучването обаче, за The Mail в неделя, установи, преднината на Джонсън сред гласоподавателите Тори е спаднала повече от наполовина, от 27-пункта до само 11. \r\nИзследването проведе второто проучване в събота - след разкриването на инцидента, докато първото му проучване беше завършено в четвъртък. \r\nСред като в четвъртък от всички избиратели 36% подкрепяха Джонсън и едва 28% подкрепяха Хънт преди скандала, то второто проучване постави  Джонсън на второ място с 29%, а Хънт на първо място с 32%. \r\nМеждувременно съседът, който предупреди полицията и The Guardian за инцидента, защити действията си, като заяви, че политическите лидери трябва да бъдат \"държани отговорни за всичките си думи, действия и поведение\". \r\n***  Държавният глава на Турция Реджеп Тайип Ердоган приветства високата избирателна активност на кметските избори в Истанбул, поздравявайки новоизбрания за длъжността - кандидатът на опозиционната Републиканска народна партия Екрем Имамоглу, съобщава вестник  Hurriyet . \r\n\"Поздравявам Екрем Имамоглу, който спечели изборите според неофициалните резултати\", написа Ердоган в социалната мрежа \"Туитър\". \r\n\"Гласоподавателите в Истанбул ще вземат най-правилното решение за града\", заяви Ердоган пред репортери по-рано през деня, след като упражни правото си на глас. \r\nИзбирателната активност възлиза е около 85% от общо 10,570,222 гласоподаватели. Регистрирани са най-малко 8 680 850 валидни гласа. \r\n***  Нападение на йеменски бунтовници срещу цивилното летище в Абха в южната част на Саудитска Арабия уби сирийски гражданин и рани седем души, предава  AFP . \r\n\"На международното летище в Абха, през което ежедневно минават хиляди пътници, бе извършена терористична атака от подкрепяните от Иран хути. Загинаха сирийски граждани, а седем цивилни бяха ранени\", се казва в изявление на водената от Рияд регионална коалиция срещу Йемен.", "date": "2019.06.24", "title": "Преглед на международните новини до 6:00 (Агенция „Фокус“)"}
{"url": "http://www.focus-news.net/news/2019/06/24/2673137/predstoyashti-sabitiya-v-stranata-za-24-yuni-agentsiya-fokus.html", "text": "*** \r\nОт 11.00 часа в зала „София“ на Българския червен кръст (бул. „Джеймс Баучер“ № 76) ученици от цялата страна – победители в Националния ученически конкурс „Посланици на здравето“ –  2018/2019, ще бъдат наградени от министъра на здравеопазването Кирил Ананиев. \r\n*** \r\nОт 12.00 часа в зала „Сцена 17“ на 7 ет. в Министерството на културата ще се проведе информационен ден за желаещите да участват в обявената от ведомството конкурсна сесия по Програма „Българските библиотеки - съвременни центрове за четене и информираност“ 2019 г. \r\n*** \r\nОт 14.00 часа в зала „Сцена 17” на 7 ет. в Министерството на културата ще се проведе информационен ден във връзка с декларациите за собственост, които медиите трябва да подадат по закон. \r\n*** \r\nОт 14.00 часа ще се проведе заседание на Междуведомствената работна група по законодателните промени за разследванията срещу „тримата големи“ в съдебната система. \r\n*** \r\nОт 08.00 часа от Княжево (градинката на посл. спирка на тр. № 5) с туристически поход по маркираната пътека „Aлея на билките” ще бъде отбелязан празникът Еньовден.  Фолклорната програма  ще стартира в 12:30 ч. на естрадата пред  хижа „Момина скала“, където всички посетители на планината ще могат да вземат участие и във възстановката на стари народни обичаи – провиране под арка от 77 и половина билки, „медена питка”, ръсене с „мълчана вода” и др. Ще бъде даден и стартът на конкурса за детска рисунка  „Нарисувай ми билка”. \r\n*** \r\nОт 09.30 часа в София Хотел Балкан ще се проведе конференция „Геополитика на Балканите: зона-фронт или зона-буфер – това ли е изборът?“. \r\n*** \r\nОт 09.30 часа 3 състав на Специализирания наказателен съд ще гледа делото срещу Георги Г., Цено Ф. и Борис Р., обвинени в образуване и ръководене на организирана престъпна група. \r\n*** \r\nОт 10.00 часа 34 състав на Софийския градски съд ще гледа делото срещу срещу Николай Христов, бивш шеф на „Научни изследвания“ (чл.116). \r\n*** \r\nОт 10.00 часа 13 състав на Специализирания наказателен съд ще гледа делото срещу Румен О., Анна Я., Пламен Е., обвинени в безстопанственост в особено големи размери. \r\n*** \r\nОт 10.00 часа 20 състав на Специализирания наказателен съд ще гледа делото срещу Димитър Д., производство по чл. 65 НПК. \r\n*** \r\nОт 11.00 часа в Национален пресклуб БТА Съюзът на военноинвалидите и военнопострадалите ще проведе пресконференция във връзка с 29 години от възстановяването на Съюза и проблемите в Закона за хората с увреждания –дискриминиране на военноинвалидите при финасовото подпомагане – чл. 70, т. 4 и 5. \r\n*** \r\nОт 11.00 часа 14 състав на Специализирания наказателен съд ще гледа делото срещу Петър Д., Милко В. и др., обвинени в образуване и ръководене на организирана престъпна група. \r\n*** \r\nОт 11.00 часа 10 състав на Специализирания наказателен съд ще гледа делото срещу Бенито И., Иван И. и др., обвинени в образуване и ръководене на организирана престъпна група. \r\n*** \r\nОт 12.00 часа 14 състав на Специализирания наказателен съд ще гледа делото срещу Иван Т., Якуб Х. и др., производство по чл. 65 НПК. \r\n*** \r\nОт 13.00 часа 2 състав на Специализирания наказателен съд ще гледа делото срещу Божидар К., Иван Т. и др., обвинени в образуване и ръководене на организирана престъпна група. \r\n*** \r\nОт 13.00 часа в централата на ГС на БСП на ул. „Македония” 33 ще се проведе приемна на Иван Иванов. \r\n*** \r\nОт 13.00 часа 13 състав на Специализирания наказателен съд ще гледа делото срещу Пламен И., Явор А. и др., обвинени в образуване и ръководене на организирана престъпна група. \r\n*** \r\nОт 13.30 часа 7 състав на Специализирания наказателен съд ще гледа делото срещу Александър Т., и Красимир Н., обвинени в участие в ръководството на организирана престъпна група. \r\n*** \r\nОт 13.30 часа 8 състав на Специализирания наказателен съд ще гледа делото срещу Михайло Манчич, Производство по чл. 65 НПК. \r\n*** \r\nОт 16.00 часа в зала „Проф. Марин Дринов“ Българската академия на науките ще отбележи Международната година на периодичната таблица на химичните елементи с валидиране на юбилейна марка и лекция на изтъкнатия български учен в областта на неорганичната химия проф. Христо Баларев. \r\n*** \r\nВ 08.30 часа в Етнографската къща ще бъде поставено началото на обичая „Калиница“. В 9.00 часа ще се състои Празничка литургия в храм „Св. Николай Чудотворец”. В 10.00 часа от храма ще тръгне Литийно шествие на малките калинички до параклиса „Св. Богородица – въведение” и до Градския парк. В 10.30 часа в Градския парк ще започне Празнична програма за калиничките с участието на детски вокални групи и връчване на грамоти на калиничките. \r\n*** \r\nОт 17.00 часа в Историческия музей в Батак ще бъде представена фотоизложбата „Аз съм Българка!“ на авторския проект на габровския фотограф Радослав Първанов. \r\n*** \r\nОт 19.00 часа в Драматичен театър „Никола Вапцаров“ ще бъде представен спектакълът „Под манастирската лоза“. \r\n*** \r\nОт 13.45 часа в Пункт за базиране Бургас от състава на флотилия бойни и спомагателни кораби ВМС ще се проведе военен ритуал за тържественото изпращане на командира на ВМС контраадмирал Митко Петев. \r\n*** \r\nОт 10.00 часа в Музея по история на медицината ще отвори врати Училище за билки. \r\n*** \r\nОт 11.30 часа в Зала 302 в сградата на Общината Националният алианц за социална отговорност ще връчи на кмета Даниел Панов голямата награда, която организацията присъжда за социална политика. \r\n*** \r\nОт 09.00 часа в Младежки център – Добрич ще се проведе Еко лято 2019. \r\n*** \r\nОт 09.00 часа в Народно читалище „Йордан Йовков - 1870  г.“ ще се състои Летен детски център „Млади възрожденци“. \r\n*** \r\nОт 10.00 часа в Детска градина № 26 ще бъде представен Куклен спектакъл „Косе Босе“ на Държавен куклен театър „Дора Габе“. \r\n*** \r\nОт 10.00 часа в Регионална библиотека „Дора Габе“, Интерактивна зала, ще се състои Летен детски клуб „Играй и учи”. \r\n*** \r\nОт 11.00 часа в Младежки център, фоайе, ще бъде открита изложба „Деца, изкуство и спорт срещу дрогата“. \r\n*** \r\nОт 16.30 часа в Художествената галерия в Добрич ще се проведе пресконференция по повод Дните на руската култура в града. \r\n*** \r\nОт 17.00 часа в Художествена галерия и пл. „Свобода“ ще се състоят Дни на руската култура в Добрич – 2019. \r\n*** \r\nОт 09.30 часа от ОДК ще започне поход за посрещане на народния празник Еньовден в местността Иглика, Осоговската планина. \r\n*** \r\nОт 11.00 часа в местността Студен кладенец на Осоговска планина ще започне празникът „Еньовден в Осоговската планина”- Шести събор на билките и здравето. \r\n*** \r\nОт 10.00 часа в кв. „Изток” ще се проведе 8-мият Регионален фестивал на любителското творчество на възрастните хора от Югозападна България. \r\n*** \r\nОт 10.00 часа от кметство „Изток“ до Двореца на културата ще се проведе велопоход. \r\n*** \r\nОт 10.00 часа пред Двореца на културата, ще бъдат направени спортни демонстрации, в които ще се включат клубът по художествена гимнастика „Виктория“, мажоретният състав на Шесто училище, ще има и танци по зумба от групата на „Майсторите на танца“. \r\n*** \r\nОт 11.30 часа на пл. „Кракра“ ще се проведе турнир по баскетбол 3 х 3. \r\n*** \r\nОт 15.30 часа в Клуб „Миньор“ ще се проведе „Атлас – новото познание за познатите страни“. \r\n*** \r\nОт 17.30 часа на тревната площ под Обединения детски комплекс ще бъдат направени демонстрации на Спортен клуб по мотокрос „M6 Racing Team“. \r\n*** \r\nОт 18.00 часа голямо фоайе, ЦПЛР-ОДК Перник, ще се състои годишен концерт \r\nХор „Родна песен”. \r\n*** \r\nОт 11.00 часа в атриума на Областна администрация Областният управител Мирослав Петров ще връчи наградите на отличените в Националния конкурс за детска рисунка „С очите си видях бедата“. \r\n*** \r\nОт 19.00 часа в Драматично- куклен театър ,,Иван Радоев\" ще се играе постановката ,,Един мъж и една жена\" от Валентин Красногоров. \r\n*** \r\nОт 17.00 часа в Регионалния етнографски музей в Пловдив на ул. „Д-р Стоян Чомаков” 2 ще се проведе Седмицата на традиционните занаяти. \r\n*** \r\nОт 09.30 часа в офиса на ПП ГЕРБ приемна за граждани ще проведат Христо Котов и Керанка Стамова. \r\n*** \r\nОт 09.00 часа в храм „Св. великомъченица Неделя“ архимандрит Висарион ще възглави празнична света божествена Литургия по повод Рождество на св. Йоан Предтеча и Кръстител Господен (Еньовден). От 11.00 часа Негово Високопреподобие е поканен  да отслужи празничния водосвет в параклиса „Св. Иван“ в Долно Райково. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се състои Лятна детска академия. \r\n*** \r\nОт 16.00 часа в тийнзона на Регионална Библиотека „Захарий Княжески“ ще се проведе „Да  съхраним природата!” – занимания с тийнейджъри: прожекция на документални филми, изработване на къщички и хранилки за птици, настолни игри, съвместно със СНЦ „Зелени Балкани”. \r\n*** \r\nОт 18.00 часа Регионална Библиотека „Захарий Княжески“ ще се проведе Концерт на Вокална студия „КАРА“. \r\n*** \r\nОт 19.00 часа в Драматичен театър ще бъде представен спектакълът „Прелестите на изневярата“ от Валентин Красногоров. \r\n*** \r\nОт 16.30 часа на сцената до градския шадраван ще се състои  програма за отбелязването на Еньовден. Младежката група към Народно читалище „Развитие–1904“ – квартал Въбел ще пресъздаде обичая „припяване на паламарки“.  \r\n*** \r\nОт 14.00 часа във фоайето на Областна администрация Хасково ще бъде открита изложба с колажи на младежи на тема: „Живеем в един дом - Европа“. \r\n*** \r\nОт 05.00 часа на поляната, до информационния център на паметник „1300 години България“, ПП „Шуменско плато“ организира фестивал „Зелени слънца“ за посрещане изгрева на Еньовден. \r\n*** \r\nОт 09.30 часа в градската градина, Община Шумен и НЧ „Боян Пенев“ организират Фестивал „Еньовска магия“. \r\n*** \r\nОт 10.30 часа във Възрожденския комплекс ЦПЛР-ОДК Шумен организира забавления за децата по случай 24 юни – Еньовден. \r\n*** \r\nОт 10.30 часа в зала 203 на общината ще заседава ПК „Икономическа политика, общинска собственост и контрол по сделките с общинско имущество”. \r\n*** \r\nОт 14.00 часа в зала 203 на общината ще се проведе приемен ден на кмета на община Шумен. \r\n*** \r\nОт 16.00 часа в зала 304 на общината ще заседава ПК „Бюджет и финанси”.", "date": "2019.06.24", "title": "Предстоящи събития в страната за 24 юни (Агенция „Фокус“)"}
{"url": "http://www.focus-news.net/news/2019/06/24/2673138/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Победата на опозиционния кандидат на кметските избори в Истанбул и процесите в администрацията на президента Доналд Тръмп, довели до решението за удари срещу Иран и неговата последваща отмяна са сред основните теми на световния печат. \r\n*** Гласоподавателите в най-големия град в Турция обединиха подкрепата си зад опозиционния кандидат на републиканската народна партия Екрем Имамоглу в повторно проведените кметски избори, пише турският вестник Daily Sabah \r\nСпоред неофициални резултати Имамоглу е получил 54.03% от гласовете, докато неговият опонент, от Партията на справедливостта и развитието Бинали Йълдъръм получи 45,09%, при преброени 99,37% от избирателните урни. \r\nРазликата в гласовете между двамата кандидати е 777 581, значително по-висока от 13 729, обявена след изборите на 31 март. Имамоглу води в надпреварата в 28 от 39 района в Истанбул, което е значително подобрение 16-те района, които печели в отменените избори. \r\nТой увеличи гласовете си с почти 530 000 в сравнение с предишните избори, докато Йълдъръм загуби 235,000 гласа в сравнение с 31 март. \r\nСкоро след като резултатите започнаха да излизат, Йълдъръм допусна поражение и заяви, че съперникът му Имамоглу води в състезанието, поздравявайки го за очевидната победа. \r\n\"Ще се опитаме да помогнем на Имамоглу във всичко, което той ще направи в полза на гражданите на Истанбул,\" каза Йълдъръм. \r\nГоворейки скоро след изказването на бившия премиер и кандидат на управляващата партия, Имамоглу каза, че резултатите са от решаващо значение за турската демокрация. \r\n\"Днес 16 милиона граждани на Истанбул са обновили нашата вяра в демокрацията и доверието ни в правосъдието. Това беше постигнато не само от тези, които гласуваха за мен, но и от всички наши граждани, които ни помогнаха да проведем тези избори с голяма зрялост и спокойствие\", каза той. \r\nИмамоглу също така призова президента Реджеп Тайип Ердоган да заяви, че е готов да се срещне с него възможно най-скоро. \r\n\"Обръщам се към нашия държавен глава, президента Ердоган. Готов съм и желая да работя в хармония с Вас по спешните въпроси на Истанбул като противеземетръсните мерки в строителството в града, изграждането на метрото, бежанците и други належащи въпроси.\", каза той. Вицепрезидентът Майк Пенс заяви в неделя, че САЩ все още се съмняват дали свалянето на на безпилотния летателен апарат на САЩ е било разрешено от ръководството на Иран, цитира думите на американския вицепрезидент американският вестник  The Hill . \r\n\"Президентът ... се съмнява дали свалянето на нашия безпилотен самолет е било разрешено на най-високите нива\", каза Пенс. \"Не сме убедени, че е получено разрешение от най-високо ниво.\" \r\nСпоред съобщенията президентът Тръмп е отменил удара по Иран в последните минути миналата седмица и обяви, че е решил, че ще бъде несъразмерно, като е разбрал, че това вероятно ще струва 150 живота. \r\n\"Той е президент, който винаги ще има предвид човешкият живот\", каза Пенс в неделя. \"Президентът разгледа потенциалната загуба на човешки живот и заключи, че не е пропорционално.\" \r\nСлед информациите, че Тръмп е бил информиран за оценките на възможните жертви далеч по-рано в процеса, Пенс каза, че Тръмп „е получил оценки за възможните жертви и цяла гама от информация“, но че „в края на процеса имаше по-конкретни прогнози и той заключи, че това не е пропорционален отговор. \" \r\nПенс отхвърли информацията, че се е присъединил към държавния секретар Майк Помпео и съветника по националната сигурност Джон Болтън в подкрепа на ударите, като каза, че „целият екип за национална сигурност около президента е осигурил най-широк спектър от възможности“. \r\nВицепрезидентът повтори забележките на Тръмп, направени в интервю, според които САЩ биха желали да се срещнат с ирански служители без предварителни условия, но че „няма да позволим на Иран да се сдобие с ядрено оръжие“. \r\n*** В дните, предхождащи решението на президента Тръмп дали да започне ракетна атака срещу Иран, държавният секретар Майк Помпео командваше събитията, пише  The New York Times . \r\nСлед като предупреди, че Тръмп е готов да използва сила заради подозрителната роля на Иран в атаките на петролни танкери, Помпео отлетя за Флорида в понеделник, за да разработи стратегия с генералите в Централното командване. Във Вашингтон той информира министъра на външните работи на Европейския съюз за разузнаването. До четвъртък той настояваше в Белия дом за удари срещу ислямската република \r\nПомпео напътстваше Тръмп в едни от най-последователните действия на администрацията. Едва в последния момент президентът обърна курса и отмени ударите. \r\nКонфронтацията с Иран постави акцент върху степента на влиянието на Помпео върху Тръмп. В една администрация, която сменя членове на кабинета с главозамайваща скорост, малко от тях са оцелели толкова дълго, колкото Помпео - и никой не е имал толкова стабилна позиция, постигната чрез тайнствена способност да чете желанията на президента и да ги превръща в политика и съобщения за медиите. Той също така се е възползва от липсата на лидерство в министерството на отбраната, което е почти шест месеца без потвърден министър. \r\n\"Тръмп е създал гигантски вакуум в Министерството на отбраната от цивилната страна\", казва Ерик Еделман, бивш висш служител на Пентагона при Джордж Буш. \"Природата не се поддава на вакуум - както и политиката.\" \r\nНо както показа дебатът за ударите, безкомпромисните яростни възгледи, които Помпео има за политиката към Иран, започват да се сблъскват с перспективата на президент, който е дълбоко скептичен по отношение на военните заплитания, особено в Близкия изток. \r\nПомпео е малко вероятно да изрази публично разочарование от президента. Някои официални лица твърдят, че той ще работи чрез бюрокрацията, за да прокара политическите си цели, докато на повърхността се придържа към ролята на лоялен войник, макар и само защото крие политически амбиции, за които подкрепата на Тръмп ще бъде безценна. Въпреки настояването на Помпео,  че той е \"изключил\" кандидатирането си за Сената през следващата година в Канзас, много служители на администрацията на Тръмп очакват от него да влезе в състезанието. \r\n55-годишният Помпео е също толкова дипломат в култивирането на вътрешния кръг на Тръмп, колкото и в чужбина. В четвъртък той се появи заедно с Иванка Тръмп, дъщерята на президента, при представянето на доклад за трафика на хора. Той говори редовно със съпруга й и съветник за Близкия изток на Тръмп Джаред Къшнър - в някои дни по-често, отколкото с чуждестранни служители, според бивш служител на администрацията на Тръмп, запознат с неговите дейности. \r\nХристиянин-евангелист, първоначално от Калифорния и бивш конгресмен на Чаената партия, подкрепян от семейство Кох, Помпео действа 14 месеца като дясна ръка на Тръмп по целия свят, било то в Пхенян, Рияд или Брюксел - и тази седмица, той отново ще бъде на страната на  Тръмп на срещата на върха на Г-20 в Япония, след спиране в Индия. \r\nПо-малко очевидно е как той наскоро разшири своята роля в сянка по въпросите на военните и разузнаването, разширявайки преживяванията си като млад капитан на танкова част на армията в Германия и първата си работа като администрация като C.I.A. директор. \r\nС командването на Пентагона в движение откакто Джим Матис подаде оставка през декември, г-н Помпео отстоява възгледите си много по-силно в дебатите за национална сигурност, твърдят настоящи и бивши служители. \r\nТой също така разширява мрежата си в кабинета. Джина Хаспъл, директор на ЦРУ, беше заместник на Помпео в агенцията и има желание да поддържа здрави отношения с него, знаейки, че това помага да запази благоволението на президента, казват служителите. Новият министър на отбраната Марк Еспър е бил съкурсант  на Помпео в Уест Пойнт. Неговото присъствие би могло да подпомогне влиянието на Помпео - особено в контрапункт с основния съперник на властта на Помпео, но често политически съюзник, Джон Болтън, агресивният съветник по националната сигурност. \r\n***  В рамките на посещението си в Израел съветникът по националната сигурност Джон Болтън предупреди Иран да не се заблуждава по отношение на неотдавнашното решение на президента на САЩ Доналд Тръмп да не разпорежда нанасянето на удар срещу страната, пише американското издание  Washington Examiner . \r\n\"Нито Иран, нито който и да е друг враждебен актьор не бива да бъркат предпазливостта и дискретността на САЩ със слабост. Никой не им е дал лиценз за лов в Близкия изток\", подчерта Болтън, който е в Израел за среща със съветници по сигурността от Русия и САЩ. Израел, както и за разговор с премиера Бенямин Нетаняху. \r\nНа пресконференцията Болтън потвърди, че САЩ ще продължат с по-нататъшни санкции срещу Иран, които ще бъдат обявени в понеделник, 24 юни. По-нататък той заяви: „Срещаме се с нарастващите заплахи за международния мир и сигурност в Близкия изток и по света ... продължаващият от страна на Иран  стремеж към ядрени оръжия, заплахите му да надхвърли границите, определени в неуспешната ядрена сделка, продължаващото натрупване на заплашителни способности на силите му в Сирия и Ирак, снабдяването му с усъвършенствани безпилотни самолети, ракети и други модерни оръжия за враждебни действия в Ирак, Сирия, Ливан, Йемен и Афганистан, както и постоянна заплаха и актове на агресията срещу Израел, нашите съюзници в Арабския залив и срещу американските личности и активи в Близкия изток, не са признаци за нация, търсеща мир\". \r\nБолтън описа икономическите санкции срещу Иран като \"хапещи\" и повтори, че на Иран никога няма да бъде разрешено да разработи ядрено оръжие. \r\nНетаняху твърди, че повишената агресия от Иран, е сериозен проблем за Израел, но похвали администрацията на Тръмп за последните обещания за увеличаване на натиска с думите: „Бях доволен, че президентът Тръмп обясни, че натискът ще продължи и ще се увеличи\". \r\n***", "date": "2019.06.24", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/06/24/2673141/pressing-tv-makedoniya-tezhki-buri-udariha-belgrad-i-okolnostite-mu.html", "text": "Тежки бури удариха сръбската столица в следобедните часове на неделя, предава македонската телевизия  Pressing TV .  \r\nСръбската столица бе пометена от проливен дъжд, гръмотевици и бурен вятър. В резултат множество улици бяха наводнени, което предизвика затруднения в трафика. \r\nТежките бури засегнаха и околностите на Белград, особено в Горни Милановац, където падна градушка с размерите на пинг-понг топки. \r\nМетеоролозите предупредиха, че това е само началото - през следващите дни Сърбия ще бъде ударена от още бури. В няколко региона в страната остава в сила червен предупредителен код.  Тереза Герова", "date": "2019.06.24", "title": "Pressing TV (Македония): Тежки бури удариха Белград и околностите му"}
{"url": "http://www.focus-news.net/news/2019/06/24/2673487/a1-on-makedoniya-izbiratelnata-kolegiya-v-albaniya-reshi-che-izborite-shte-se-provedat.html", "text": "Избирателната колегия в Албания реши, че местните избори ще се проведат на 30 юни, съобщава македонският електронен портaл  A1 On \r\nТова беше решено от днешната сесия на Колегията, потвърждавайки решението на Централната избирателна комисия (ЦИК), което отхвърля искането на Партията за национално единство да бъде заличено от бюлетините. \r\nНа заседанието лидерът на партията адвокат Идайет Бекири обясни възражението, като отбеляза, че указът на президента Илир Мета за отлагане на изборите е публикуван в Държавен вестник и е в сила и в условия на напрегната политическа ситуация неговата партия не иска да участва в изборите. \r\nУказът на президента е нарушение на Конституцията. Той е невалиден административен акт, заяви представителят на ЦИК. \r\nСлед като обяви решението на избирателния колегиум, че изборите ще се проведат на 30 юни, първата реакция дойде от кабинета на президентаИлир Мета. \r\nТеди Блуши, говорител на президента Мета, оцени решението като \"оркестриран скеч\". \r\nКабинетът на президента обяви, че той утре сутрин ще даде пресконференция.  Юлиян Марков", "date": "2019.06.24", "title": "A1 On (Македония): Избирателната колегия в Албания реши, че изборите ще се проведат"}
{"url": "http://www.focus-news.net/news/2019/06/24/2673139/lokalno-makedoniya-loshoto-vreme-na-balkanite-vze-zhertva-malniya-ubi-39-godishen-mazh-v-bosna-i-hertsegovina.html", "text": "Лошото време на Балканите взе жертва - 39-годишен мъж почина на място, след като е бил ударен от мълния, съобщава скопското електронно издание  \"Локално\" . \r\nИнцидентът се е случил в село Кралево, в близост до град Зеница в Босна и Херцеговина. Мъжът е бил в компанията на четирима други, когато мълнията е поразила мотоциклета му.  \r\nОт редакцията припомнят, че в неделя в Зеница е имало силна буря, а проливните дъждове и градушката създадоха проблеми в движението и нанесоха материални щети.  Тереза Герова", "date": "2019.06.24", "title": "\"Локално\" (Македония): Лошото време на Балканите взе жертва: Мълния уби 39-годишен мъж в Босна и Херцеговина"}
{"url": "http://www.focus-news.net/news/2019/06/24/2673142/prof-d-r-viliyan-platikanov-universitetska-bolnitsa-sv-marina-varna-preporachitelno-e-chovek-da-poseti-spetsialist-kogato-bolkata-mu-ne-se-povliyava-ot-medikamenti.html", "text": "Препоръчително е човек да посети специалист, когато неговата болка не се повлиява от медикаменти и пречи на качеството му на живот. Това каза в интервю за  Радио „Фокус“ – Варна  проф. д-р Вилиян Платиканов, началник на Клиниката по анестезиология и интензивно лечение във варненската университетска болница „Св. Марина”. Проф. д-р Платиканов е началник и на новооткрития кабинет за лечение на болката, който отвори врати в  ДКЦ „Св. Марина“. Той обясни, че ако даденото неразположение като напр. главоболие, се повлиява от медикаменти и отшумява в рамките на половин час, няма нужда човекът да се обръща към медицинско лице. Но ако главоболието продължава дълго време и е свързано с изпотяване, повръщане, халюцинации и др., то тогава задължително трябва да се потърси консултация със специалист. „Това е белег на хронично заболяване, каквото е мигрената, което има начин да бъде повлияно съвсем добре и да не пречи на човек. Тоест ако става на въпрос за една остра болка и тя не е толкова тежка - т.е. пациентът може лесно да я понесе, разбира се, че няма нужда човек да ходи по различни кабинети и специалисти, но ако става на въпрос за неповлияваща се болка, засилваща се болка или хронична болка, такава която пречи на нормалния живот на човека и продължава дълго време, е желателно да отиде при специалист“, посочи проф. д-р Платиканов. По думите му точно такъв тип лечение предлага новият кабинет за лечение на болката във Варна, който е новост за България. Професорът разказа, че в световен мащаб от години съществуват различни структури за лечение на болката. Това могат да бъдат така наречените “pain clinics” – клиники за лечение конкретно на болката.  „Или “pain ambulance” – това е структура, която ходи дори по домашни посещения за пациенти, които трудно се движат. Или ”pain therapy” – лечение, терапия на болката. Има достатъчно дебели книги по въпроса. За съжаление, нашата здравноосигурителна система не се е погрижила по конкретно за наличието на такава структура. Ето защо ние решихме да опитаме да направим една такава структура, която настина за момента е само кабинет, и надявам се да бъдем полезни на пациентите“, заяви проф. д-р Платиканов. Той обясни, че клиниката ще предлага консултация с различни специалисти и богат спектър от изследвания, които да определят причинителя на болката. По думите му самото чувство на болка е комплексно изживяване за тези, които я изпитват. „Тогава, когато ме заболи зъб с мен не може да се говори. Аз не искам да ходя на работа, не искам да гледам телевизия, не съм комуникативен, хората странят от мен. Тоест освен болката в зъба, аз имам промяна в поведението. Изпотявам се, ако болката ме пререже силно, кръвното се повишава, пулсовата честота се повишава. Тоест има един куп други симптоми и поведенчески реакции, които вървят заедно с болката“, даде пример специалистът. Поради тази причина лекарите в кабинета за лечение на болката ще обърнат внимание на всеки един пациент с цел определяне на неговото лично изживяване на болката. \r\nБояна АТАНАСОВА", "date": "2019.06.24", "title": "Проф. д-р Вилиян Платиканов, Университетска болница „Св. Марина“ – Варна: Препоръчително е човек да посети специалист, когато болката му не се повлиява от медикаменти"}
{"url": "http://www.focus-news.net/news/2019/06/24/2673143/washington-examiner-boltan-predupredi-iran-ne-biva-da-barka-predpazlivostta-na-sasht-sas-slabost.html", "text": "В рамките на посещението си в Израел съветникът по националната сигурност Джон Болтън предупреди Иран да не се заблуждава по отношение на неотдавнашното решение на президента на САЩ Доналд Тръмп да не разпорежда нанасянето на удар срещу страната, пише американското издание  Washington Examiner . \r\n\"Нито Иран, нито който и да е друг враждебен актьор не бива да бъркат предпазливостта и дискретността на САЩ със слабост. Никой не им е дал лиценз за лов в Близкия изток\", подчерта Болтън, който е в Израел за среща със съветници по сигурността от Русия и САЩ. Израел, както и за разговор с премиера Бенямин Нетаняху. \r\nНа пресконференцията Болтън потвърди, че САЩ ще продължат с по-нататъшни санкции срещу Иран, които ще бъдат обявени в понеделник, 24 юни. По-нататък той заяви: „Срещаме се с нарастващите заплахи за международния мир и сигурност в Близкия изток и по света ... продължаващият от страна на Иран  стремеж към ядрени оръжия, заплахите му да надхвърли границите, определени в неуспешната ядрена сделка, продължаващото натрупване на заплашителни способности на силите му в Сирия и Ирак, снабдяването му с усъвършенствани безпилотни самолети, ракети и други модерни оръжия за враждебни действия в Ирак, Сирия, Ливан, Йемен и Афганистан, както и постоянна заплаха и актове на агресията срещу Израел, нашите съюзници в Арабския залив и срещу американските личности и активи в Близкия изток, не са признаци за нация, търсеща мир\". \r\nБолтън описа икономическите санкции срещу Иран като \"хапещи\" и повтори, че на Иран никога няма да бъде разрешено да разработи ядрено оръжие. \r\nНетаняху твърди, че повишената агресия от Иран, е сериозен проблем за Израел, но похвали администрацията на Тръмп за последните обещания за увеличаване на натиска с думите: „Бях доволен, че президентът Тръмп обясни, че натискът ще продължи и ще се увеличи\". Тереза Герова", "date": "2019.06.24", "title": "Washington Examiner: Болтън предупреди Иран не бива да бърка \"предпазливостта\" на САЩ със \"слабост\""}
{"url": "http://www.focus-news.net/news/2019/06/24/2673144/petar-stefanov-regionalen-klub-traditsiya-veliko-tarnovo-edna-ot-osnovnite-razliki-mezhdu-savremennata-i-srednovekovnata-kuhnya-e-che-togava-sa-lipsvali-kartofi-bob-i-domati.html", "text": "Една от основните разлики между съвременната и средновековната българска кухня е, че предците ни не са познавали някои култури като картофи, боб и домати. Това каза за  Радио „Фокус“ – Велико Търново  Петър Стефанов, кулинарен експерт от Регионален клуб „Традиция“ – Велико Търново. Той уточни, че през средните векове хората, както и днес са били разделени основно на три касти – бедни /обикновените селяни/, средна класа и болярите /висшето общество/. „Храната на средната класа най се доближава до нашите разбирания за разновидност. Тя е разнообразна както откъм съставки, така и откъм подправки. Бедната класа се е хранила основно с каши от зърнени култури и кореноплодни – ечемик, просо, ръж, ряпа, моркови, тикви, зеле и много брашно. Пшеница са яли основно средната класа и висшето общество. При средната класа има по-голямо разнообразие, като се включва и месо. Те са имали достъп до грах, бакла, леща, както и до някои меса“, разказа още специалистът. Той допълни и че болярите от висшето общество са имали достъп до всички продукти, които са се предлагали на пазара. Най-скъпо в миналото е било месото, без значение дали е дивечово или от питомни животни. \r\nЛуиза ТРАНЧЕВА", "date": "2019.06.24", "title": "Петър Стефанов, Регионален клуб „Традиция“ – Велико Търново: Една от основните разлики между съвременната и средновековната кухня е, че тогава са липсвали картофи, боб и домати"}
{"url": "http://www.focus-news.net/news/2019/06/24/2673145/rse-makedoniya-metlata-donese-pet-novi-ministri.html", "text": "„Метлата“, обявена през април след първия тур на президентските избори, премина няколко министерства през юни, а най-голямата изненада е решението на министър-председателя Зоран Заев да стане и  финансов министър. Реконструкцията се очаква тази седмица да бъде включена в дневния ред на парламента, пише на своята страница македонската редакция на  “Радио Свободна Европа“ . \r\nФинансите, околната среда и градоустройството, местното самоуправление, културата и министерството на политическата система и междуобщностните отношения са ключовите ведомства, в които министрите лица ще бъдат заменени, каза днес премиерът Зоран Заев от Валандово. \r\nТой каза, че е внесъл предложението за реконструкция на правителството в парламента. Ключова промяна е направена в Министерството на финансите, където сегашният премиер ще застане на мястото на Драган Тевдовски , без да изключва възможността да ръководи министерството, отговарящо за държавната хазна, до следващите парламентарни избори. \r\n\"Задължението за министъра на финансите, в допълнение към премиерската позиция, ще изпълнявам за определен период. Взех това решение, защото тази година ще бъде годината за икономиката. Тевдовски ще работи около мен, вероятно като съветник в тази част. Следват смели решения, от които всички граждани трябва да имат полза от гледна точка на социалния аспект и селското стопанство, пенсиите и заплатите. Когато всички основни политически въпроси на нашата страна вече са решени, трябва да повишим икономическия стандарт, каза Заев. \r\nКато причина за тази промяна Заев каза, че след като всички основни политически въпроси са решени, остава задължение за правителството да повиши икономическия стандарт и основната задача е да се увеличат заплатите, пенсиите и капиталовите инвестиции за по-пряко и чувствително благосъстояние за всички граждани. \r\n„Основната задача е повишаването на заплатите, не само в областта на здравеопазването. Възнагражденията на много служители и на цялата публична администрация ще се увеличат от септември. Искаме да направим голям скок в общото увеличение на заплатите. Тук ще предприемем определени стъпки, които определено трябва да гарантират по-добро и по-високо ниво на общите нетни заплати, които се вземат в Република Северна Македония ”, каза Заев. \r\nВ допълнение към тази промяна, има и смяна в Министерството на земеделието, където Траян Димковски ще седне на освободеното министерско кресло, което преди това бе заето от Люпчо Николовски. Николовски става генерален секретар на управляващата партия. \r\nБившият министър на околната среда Садула Дураку е прехвърлен в новото Министерство на политическата система и междуобщностните отношения. Насер Нуредини ще заеме неговото място. Нуредини е инвестиционен банкер и финансов консултант за банкиране в Лондон и Виена. \r\nНов министър на културата ще бъде Хисни Исмаили, професор в Медицинския факултет на университета в Тетово. Асаф Адеми подаде оставка от това министерство през април по здравословни причини и след съгласуване с лидера на партия „Алтернатива“ Африм Гаши, от която идва и новият министър. \r\nПостът на министър на местното самоуправление на мястото на Сухеил Фазлиу ще заеме лидерът на Либерално-демократическата партия (ЛДП), който е депутат от управляващото мнозинство. \r\nСтава ясно, че тази промяна не е съгласувана с лидера на Демократическата партия на албанците Весел Мемеди, който изразява недоволство от промяната. \r\nЗаместник министър-председателят за изпълнение на рамковото споразумение Хазби Лика и министърът без портфейл, отговарящи за регулирането за подобряване на инвестиционния климат Зоран Шапурич, ще бъдат освободени. \r\n\"Предложението ще бъде внесено в парламента днес (в неделя-бел.ред.) и аз считам, че следващата седмица то ще бъде включено в дневния ред\", каза Заев. \r\nСлед реконструкцията на правителството министър-председателят обяви, че ще последват промени във втория и третия ешелон, които трябва да включват директори и членове на управителни и надзорни съвети в публичните предприятия.  Юлиян Марков", "date": "2019.06.24", "title": "РСЕ (Македония): „Метлата“ донесе пет нови министри"}
{"url": "http://www.focus-news.net/news/2019/06/24/2673146/vzglyad-sdelkata-na-veka-za-blizkiya-iztok-shte-pozlati-samo-tramp.html", "text": "Съединените щати представиха план за разрешаване на конфликта между Израел и Палестина на стойност 50 млрд. долара. Освен това най-богатите страни от Персийския залив, Северна Африка и Запада трябва да спонсорират „голямата сделка“. Палестина обаче отново отхвърли идеята на Вашингтон за помирение, поставяйки двегодишния труд на Белия дом на ръба на провала, пише руският вестни  “Взгляд“ . \r\nБелият дом публикува в събота икономическата част от плана за разрешаване на палестино-израелския конфликт, който медиите наричат \"сделката на века\". Според документа, в продължение на 10 години на Палестина, Египет, Йордания и Ливан се предлага да отпуснат 50 млрд. долара. \r\nМалко над половината от тези средства трябва да получи палестинската държава, а останалите пари ще бъдат разпределени между съседните страни. Също така се предвижда изпълнението на повече от 100 проекта в инфраструктурата, промишлеността, медицината и образованието в Палестина. \r\nОсвен това документът се отнася до изграждането на модерна туристическа инфраструктура и транспортна мрежа през Западния бряг, Ивицата Газа и територията на Израел. Документът също така разглежда разширяването на египетското пристанище близо до Суецкия канал, което ще спомогне за стимулиране на търговията в региона. \r\nСпоред авторите изпълнението на плана ще създаде 1 милион работни места, ще повиши палестинския БВП, ще намали безработицата, ще намали наполовина нивата на бедност и ще предостави възможност на палестинския народ да изгради проспериращо общество. \r\nФинансирането на проекта за няколко милиарда долара е за страните от Персийския залив, Запада и частния сектор. Нещо повече, за финансовото управление Вашингтон предлага да се създаде многонационална банка за развитие - „главен фонд“, която ще бъде наблюдавана от назначен управителен съвет. \r\nЩо се отнася до политическата част от плана, те обещават да го публикуват в Белия дом в близко бъдеще, тъй като \"икономическият план няма да работи, без да се решават политически въпроси\". \r\nИзданието обръща внимание, че публикуването на икономическата част на плана предвижда две важни събития за региона на Близкия изток. \r\nПървото събитие е предстоящата среща в Ерусалим на съветниците по националната сигурност на Руската федерация, САЩ и Израел, която ще се проведе на 24-25 юни. Вторият е Международният форум на Палестина, организиран от Съединените щати, „Мир за просперитет“, който ще се проведе в Бахрейн от 25 до 26 юни. Именно там старшият съветник на президента на САЩ Джаред Къшнър трябва официално да представи плана на Белия дом, който се работи в продължение на две години. \r\nПалестинският президент Махмуд Абас обаче вече критикува самата „сделка на века“ и отказа да изпрати делегация на конференция в Бахрейн. \"Докато няма политическо решение, няма да обсъждаме икономическата страна на въпроса\", каза Абас. Тази позиция беше подкрепена дори от опонентите му. \r\nРусия също е скептична по отношение на \"сделката на века\", както руският външен министър Сергей Лавров и заместник-министърът на външните работи Михаил Богданов заявиха по-рано. Според руската страна, за да се реши палестино-израелският конфликт, първо трябва да се постигне уреждане на разногласия между политическите сили, противопоставящи в самата Палестина, върху което Москва работи отдавна. \r\nИзданието припомня, че ръководителят на Държавния департамент Майк Помпео също се съмнява в изпълнението на „сделката на века“. \r\nВъв връзка с това възниква въпросът: защо Доналд Тръмп и Джаред Къшнър толкова агресивно насърчават плана си за разрешаване на палестино-израелския конфликт в ситуация, в която поне една от страните силно се противопоставя на този план? \r\n„Логиката на действията на Тръмп и Къшнър е разбираема. Те са много заинтересовани от разрешаването на палестинския въпрос, който е основната пречка за сближаването на американските съюзници, каза Фьодор Лукянов, председател на Съвета по външна и отбранителна политика, пред  вестник „Взгляд“. \r\n Според него, администрацията на Тръмп иска да разчита на надеждни съюзници в лицето на Израел, Саудитска Арабия и основните арабски страни от Северна Африка и страните от Персийския залив, които традиционно са партньори на Вашингтон. \r\n\"Всички разбират, че палестинският въпрос, от една страна, е неразрешим, но от друга страна, той въвежда раздори и не позволява на арабските монархии да започнат открито сближаване с Израел, тъй като това няма да бъде разбрано от арабите\", обясни източникът. \r\n„Логично е, че Тръмп би искал да премахне палестинския въпрос и след това пред него ще се отворят други перспективи за политиката в Близкия изток. По-специално, той ще има възможност да създаде мощна и формализирана антииранска ос. \"- смята Лукянов. \r\n\"Друго нещо е, че като бизнесмени Тръмп и Къшнър смятат, че този проблем се решава предимно чрез парична инфузия и смятат, че е възможно да се купи лоялността на палестинците с големи пари и с парите на арабските монархии\", каза експертът. \r\n„Но мисля, че тази сделка, в буквалния смисъл на думата „сделка“, няма да се осъществи. Палестинците, разбира се, също са уморени да живеят в непризната държава. Но да ги купуват и продават за пари, когато става думи за святи места и Източен Йерусалим, когато такива чувства се докосват - парите определено не работят ”, заключи Лукянов. \r\nБившият съветник на израелския министър на вътрешната сигурност, бивш израелски консул в Москва Алекс Векслер, също смята, че планът на Тръмп и Къшнър е фиаско. \r\n“Днес в Израел пристигна помощник на президента на САЩ за национална сигурност Джон Болтън, а утре пристига руският секретар на Съвета за сигурност Николай Патрушев, който възнамерява да обсъди редица въпроси за Близкия изток заедно с председателя на Съвета за национална сигурност на Израел Меир Бен-Шабат. Това е уникален случай, когато представители на двете велики сили ще се съберат в Йерусалим и заедно с израелския си колега ще обсъдят въпросите на Сирия, Иран и Палестина ”, каза Векслер пред вестник „Взгляд“. \r\n„Но независимо от всички усилия палестинците отхвърлят плана на Тръмп. Те могат да бъдат разбрани: засега наистина не е ясно от къде ще дойдат 50 милиарда долара, които ще бъдат разпределени и между Египет, Йордания и Ливан ”, обясни източникът. \r\nСпоред него, когато представители на заинтересованите страни ще се съберат в Бахрейн, и може би под натиска на Къшнър, те ще се съгласят да отпуснат необходимите суми, тогава ще бъде възможно да се говори за перспективите за изпълнението на този план, \"но досега тези пари са някъде във въздуха.\" \r\n„Що се отнася до позицията на Русия, Лавров и Богданов многократно са заявявали, че не може да има план за уреждане на отношенията между Палестина и Израел, докато не се осъществи помирението между различни палестински групировки. Но проблемът е, че те могат да се помирят само с помощта на голяма военна сила. Защото омразата на някои групировки към другите е такава, че те мразят Израел по-малко, отколкото едни-други”, заключи Векслер. \r\nЕвгений Сатановски, председател на Института за Близкия изток, също смята, че \"сделката на века\" няма да се осъществи, но не заради това, че не е печеливша за палестинското ръководство. \r\n„Няма перспективи за изпълнението на каквито и да било планове за разрешаване на палестино-израелския конфликт. На първо място, самите палестинци не се интересуват от това,“ каза Сатановски пред вестника.  Юлиян Марков", "date": "2019.06.24", "title": "„Взгляд“: „Сделката на века“ за Близкия Изток ще позлати само Тръмп"}
{"url": "http://www.focus-news.net/news/2019/06/24/2673150/pregled-na-osnovnite-temi-v-ruskiya-pechat.html", "text": "Новата ядрена доктрина на САЩ, трудностите пред широко рекламирания план за мир в Близкия Изток на президента Доналд Тръмп, наричан \"Сделката на века\" и възникналото напрежение в Грузия след \"шеговито\" изказване на чеченския лидер Рамзан Кадиров са сред темите на руския пречат на 24 юни \r\n*** Русия нарече новият подход на САЩ към ядреното оръжие „опасен“, цитира думите на заместник-министъра на външните работи Сергей Рябков в интервю пред руския вестник  “Коммерсантъ“ . \r\nКонцепцията за ядрен удар, съдържащ се в новата доктрина за ядрените операции на Пентагона , за прекъсване на хода на конфликт с използването на конвенционални оръжия, разтревожи руските власти. \"Ние вярваме, че аргументът, че ядрената война може да бъде ограничена, е много опасна практика, която дестабилизира международната ситуация и насърчава много страни да създават и натрупват ядрени оръжия\", заяви заместник-министърът на външните работи на Русия Сергей Рябков. Съединените щати не само започват да въвеждат понятия, които предполагат възможността за победа в ядрена война, но и разработват средства с различна мощност, включително с изключително ниска мощност, която не трябва да бъде представяни иначе, освен като предназначени за използване на бойното поле. \" \r\nНовата доктрина за ядрените операции беше публикувана на 11 юни на уебсайта на Обединения комитет на началниците на щабовете на Съединените щати, след което бе заличена, но копието му бе запазено и повторно публикувано от Федерацията на американските учени (FAS). \r\nПрез последните години Вашингтон обвини Москва в разработването сценарии за ограничен ядрен удар. Става дума за концепцията за използване на ограничен ядрен удар за де-ескалация или спиране на въоръжен конфликт с конвенционални средства. Москва категорично отрича съществуването на такива планове. От новата доктрина следва, че сега самият Вашингтон официално е възприел този подход. \r\nСпоред Сергей Рябков, в случая с концепцията за ограничен ядрен удар, \"първо към Русия дойде вълна от обвинения, че по някакъв начин сме преформатирали плановете си да използваме ядрени оръжия за използване в хипотетична ситуация на бойното поле\". \"Но накрая се оказва, че американската страна действа по този начин\", казва той. \r\nДипломатът увери „Коммерсантъ“, че Русия „няма отклонения от доктриналната постановка, която строго фиксира два хипотетични сценария, при които използването на ядрени оръжия не е възможно и не може да има други сценарии.“ \r\nИзданието припомня, че, според военната доктрина на Руската федерация, Русия “си запазва правото да използва ядрени оръжия в отговор на използването на ядрени и други видове оръжия за масово унищожение срещу него и (или) нейните съюзници, както и в случай на агресия срещу Руската федерация, използвайки конвенционални оръжия, когато самото съществуване на държавата е застрашено.\" \r\n*** Съединените щати представиха план за разрешаване на конфликта между Израел и Палестина на стойност 50 млрд. долара. Освен това най-богатите страни от Персийския залив, Северна Африка и Запада трябва да спонсорират „голямата сделка“. Палестина обаче отново отхвърли идеята на Вашингтон за помирение, поставяйки двегодишния труд на Белия дом на ръба на провала, пише руският вестни  “Взгляд“ . \r\nБелият дом публикува в събота икономическата част от плана за разрешаване на палестино-израелския конфликт, който медиите наричат \"сделката на века\". Според документа, в продължение на 10 години на Палестина, Египет, Йордания и Ливан се предлага да отпуснат 50 млрд. долара. \r\nМалко над половината от тези средства трябва да получи палестинската държава, а останалите пари ще бъдат разпределени между съседните страни. Също така се предвижда изпълнението на повече от 100 проекта в инфраструктурата, промишлеността, медицината и образованието в Палестина. \r\nОсвен това документът се отнася до изграждането на модерна туристическа инфраструктура и транспортна мрежа през Западния бряг, Ивицата Газа и територията на Израел. Документът също така разглежда разширяването на египетското пристанище близо до Суецкия канал, което ще спомогне за стимулиране на търговията в региона. \r\nСпоред авторите изпълнението на плана ще създаде 1 милион работни места, ще повиши палестинския БВП, ще намали безработицата, ще намали наполовина нивата на бедност и ще предостави възможност на палестинския народ да изгради проспериращо общество. \r\nФинансирането на проекта за няколко милиарда долара е за страните от Персийския залив, Запада и частния сектор. Нещо повече, за финансовото управление Вашингтон предлага да се създаде многонационална банка за развитие - „главен фонд“, която ще бъде наблюдавана от назначен управителен съвет. \r\nЩо се отнася до политическата част от плана, те обещават да го публикуват в Белия дом в близко бъдеще, тъй като \"икономическият план няма да работи, без да се решават политически въпроси\". \r\nИзданието обръща внимание, че публикуването на икономическата част на плана предвижда две важни събития за региона на Близкия изток. \r\nПървото събитие е предстоящата среща в Ерусалим на съветниците по националната сигурност на Руската федерация, САЩ и Израел, която ще се проведе на 24-25 юни. Вторият е Международният форум на Палестина, организиран от Съединените щати, „Мир за просперитет“, който ще се проведе в Бахрейн от 25 до 26 юни. Именно там старшият съветник на президента на САЩ Джаред Къшнър трябва официално да представи плана на Белия дом, който се работи в продължение на две години. \r\nПалестинският президент Махмуд Абас обаче вече критикува самата „сделка на века“ и отказа да изпрати делегация на конференция в Бахрейн. \"Докато няма политическо решение, няма да обсъждаме икономическата страна на въпроса\", каза Абас. Тази позиция беше подкрепена дори от опонентите му. \r\nРусия също е скептична по отношение на \"сделката на века\", както руският външен министър Сергей Лавров и заместник-министърът на външните работи Михаил Богданов заявиха по-рано. Според руската страна, за да се реши палестино-израелският конфликт, първо трябва да се постигне уреждане на разногласия между политическите сили, противопоставящи в самата Палестина, върху което Москва работи отдавна. \r\nИзданието припомня, че ръководителят на Държавния департамент Майк Помпео също се съмнява в изпълнението на „сделката на века“. \r\nВъв връзка с това възниква въпросът: защо Доналд Тръмп и Джаред Къшнър толкова агресивно насърчават плана си за разрешаване на палестино-израелския конфликт в ситуация, в която поне една от страните силно се противопоставя на този план? \r\n„Логиката на действията на Тръмп и Къшнър е разбираема. Те са много заинтересовани от разрешаването на палестинския въпрос, който е основната пречка за сближаването на американските съюзници, каза Фьодор Лукянов, председател на Съвета по външна и отбранителна политика, пред  вестник „Взгляд“. \r\n Според него, администрацията на Тръмп иска да разчита на надеждни съюзници в лицето на Израел, Саудитска Арабия и основните арабски страни от Северна Африка и страните от Персийския залив, които традиционно са партньори на Вашингтон. \r\n\"Всички разбират, че палестинският въпрос, от една страна, е неразрешим, но от друга страна, той въвежда раздори и не позволява на арабските монархии да започнат открито сближаване с Израел, тъй като това няма да бъде разбрано от арабите\", обясни източникът. \r\n„Логично е, че Тръмп би искал да премахне палестинския въпрос и след това пред него ще се отворят други перспективи за политиката в Близкия изток. По-специално, той ще има възможност да създаде мощна и формализирана антииранска ос. \"- смята Лукянов. \r\n\"Друго нещо е, че като бизнесмени Тръмп и Къшнър смятат, че този проблем се решава предимно чрез парична инфузия и смятат, че е възможно да се купи лоялността на палестинците с големи пари и с парите на арабските монархии\", каза експертът. \r\n„Но мисля, че тази сделка, в буквалния смисъл на думата „сделка“, няма да се осъществи. Палестинците, разбира се, също са уморени да живеят в непризната държава. Но да ги купуват и продават за пари, когато става думи за святи места и Източен Йерусалим, когато такива чувства се докосват - парите определено не работят ”, заключи Лукянов. \r\nБившият съветник на израелския министър на вътрешната сигурност, бивш израелски консул в Москва Алекс Векслер, също смята, че планът на Тръмп и Къшнър е фиаско. \r\n“Днес в Израел пристигна помощник на президента на САЩ за национална сигурност Джон Болтън, а утре пристига руският секретар на Съвета за сигурност Николай Патрушев, който възнамерява да обсъди редица въпроси за Близкия изток заедно с председателя на Съвета за национална сигурност на Израел Меир Бен-Шабат. Това е уникален случай, когато представители на двете велики сили ще се съберат в Йерусалим и заедно с израелския си колега ще обсъдят въпросите на Сирия, Иран и Палестина ”, каза Векслер пред вестник „Взгляд“. \r\n„Но независимо от всички усилия палестинците отхвърлят плана на Тръмп. Те могат да бъдат разбрани: засега наистина не е ясно от къде ще дойдат 50 милиарда долара, които ще бъдат разпределени и между Египет, Йордания и Ливан ”, обясни източникът. \r\nСпоред него, когато представители на заинтересованите страни ще се съберат в Бахрейн, и може би под натиска на Къшнър, те ще се съгласят да отпуснат необходимите суми, тогава ще бъде възможно да се говори за перспективите за изпълнението на този план, \"но досега тези пари са някъде във въздуха.\" \r\n„Що се отнася до позицията на Русия, Лавров и Богданов многократно са заявявали, че не може да има план за уреждане на отношенията между Палестина и Израел, докато не се осъществи помирението между различни палестински групировки. Но проблемът е, че те могат да се помирят само с помощта на голяма военна сила. Защото омразата на някои групировки към другите е такава, че те мразят Израел по-малко, отколкото едни-други”, заключи Векслер. \r\nЕвгений Сатановски, председател на Института за Близкия изток, също смята, че \"сделката на века\" няма да се осъществи, но не заради това, че не е печеливша за палестинското ръководство. \r\n„Няма перспективи за изпълнението на каквито и да било планове за разрешаване на палестино-израелския конфликт. На първо място, самите палестинци не се интересуват от това,“ каза Сатановски пред вестника. \r\n*** Лидерът на Чечения Рамзан Кадиров, коментирайки протестните акции в Грузия, припомни, че разстоянието между Грозни и Тбилиси по права линия е само 200 километра. Тази фраза, предизвика много шум, пише руският вестник  Независимая газета“ . \r\nДжамбулат Умаров, министър на Чеченската република за национална политика и външни отношения, трябваше да се оправдава. Според него Рамзан Ахматович, който говори за разстоянието от Грозни до Тбилиси, не е намеквал за агресия и изпращане на митична десантна сила в Грузия.  \r\nКакто е известно, по-рано грузинският президент Саломе Зурабишвили заяви, че трябва да се постави въпросът за вината на отговорните за ситуацията в страната: \"Когато една съседна държава окупира нашите територии, всеки трябва да бъде особено внимателен.\" Умаров от своя страна каза, че „чеченският лидер няма нищо общо с нищо, освен с това, че всъщност наистина разстоянието от Грозни до Тбилиси е 200 километра. Нито Рамзан Кадиров, нито служителите по сигурността - никой няма да помага на никого и не се планира никой да ходи никъде ”, каза той. \r\nИзданието припомня, че преди около десет години участниците в телевизионно шоу от Воронежското военно авиационно училище (ако греша) се пошегуваха: „Скъпи латвийци, ако имате някакви проблеми, не се страхувайте, ние винаги ще ви окажем помощ. И помнете: полетното време на бомбардировачите Су-24 от Воронеж до Рига е 10 минути. \" \r\nИ тогава всички, дори латвийците, просто се засмяха. И шегата е била оценена. Сега обаче всяка фраза се възприема като намек за агресия. Изглежда политиците са докарали света до такава степен, че в него няма място за хумор. Само агресия. Между другото, 200 км със Су-24 се преодоляват за по-малко от 10 минути. Но това е информация за тези, които изобщо нямат чувство за хумор, пише вестникът.", "date": "2019.06.24", "title": "Преглед на основните теми в руския печат"}
{"url": "http://www.focus-news.net/news/2019/06/24/2673140/daily-sabah-istanbul-dade-chista-pobeda-na-ekrem-imamoglu.html", "text": "Гласоподавателите в най-големия град в Турция обединиха подкрепата си зад опозиционния кандидат на републиканската народна партия Екрем Имамоглу в повторно проведените кметски избори, пише турският вестник  Daily Sabah . \r\nСпоред неофициални резултати Имамоглу е получил 54.03% от гласовете, докато неговият опонент, от Партията на справедливостта и развитието Бинали Йълдъръм получи 45,09%, при преброени 99,37% от избирателните урни. \r\nРазликата в гласовете между двамата кандидати е 777 581, значително по-висока от 13 729, обявена след изборите на 31 март. Имамоглу води в надпреварата в 28 от 39 района в Истанбул, което е значително подобрение 16-те района, които печели в отменените избори. \r\nТой увеличи гласовете си с почти 530 000 в сравнение с предишните избори, докато Йълдъръм загуби 235,000 гласа в сравнение с 31 март. \r\nСкоро след като резултатите започнаха да излизат, Йълдъръм допусна поражение и заяви, че съперникът му Имамоглу води в състезанието, поздравявайки го за очевидната победа. \r\n\"Ще се опитаме да помогнем на Имамоглу във всичко, което той ще направи в полза на гражданите на Истанбул,\" каза Йълдъръм. \r\nГоворейки скоро след изказването на бившия премиер и кандидат на управляващата партия, Имамоглу каза, че резултатите са от решаващо значение за турската демокрация. \r\n\"Днес 16 милиона граждани на Истанбул са обновили нашата вяра в демокрацията и доверието ни в правосъдието. Това беше постигнато не само от тези, които гласуваха за мен, но и от всички наши граждани, които ни помогнаха да проведем тези избори с голяма зрялост и спокойствие\", каза той. \r\nИмамоглу също така призова президента Реджеп Тайип Ердоган да заяви, че е готов да се срещне с него възможно най-скоро. \r\n\"Обръщам се към нашия държавен глава, президента Ердоган. Готов съм и желая да работя в хармония с Вас по спешните въпроси на Истанбул като противеземетръсните мерки в строителството в града, изграждането на метрото, бежанците и други належащи въпроси.\", каза той.  Юлиян Марков", "date": "2019.06.24", "title": "Daily Sabah: Истанбул даде чиста победа на Екрем Имамоглу"}
{"url": "http://www.focus-news.net/news/2019/06/24/2673151/ivo-tashev-psiholog-bih-nasarchil-zrelostnitsite-da-izlyazat-ot-zonata-si-na-komfort-kato-smenyat-grada-ili-otidat-v-chuzhbina.html", "text": "Бих насърчил зрелостниците да излязат от зоната си на комфорт, като сменят града или отидат в чужбина. Това каза за  Радио „Фокус“ – Пирин   Иво Ташев, психолог и психотерапевт. Той отправи съвет към зрелостниците, които се колебаят дали да останат да учат в родния си град или да отидат да учат в друг град или дори в чужбина. „Аз винаги съм за промяната и бих ги насърчил да опитат нещо по-различно – да излязат от зоната на комфорт, като сменят града или отидат в чужбина. Такава промяна винаги ще им даде по-големи възможности. По този начин те ще научат повече неща, ще видят повече места, ще се срещнат с повече хора“, посочи Иво Ташев. Психологът коментира и въпросът, свързан с промяната след завършване на висше образование. „Никога не е късно за промяна, защото обучението в сферата на висшето образование дава възможност за изграждането на по-специфични начини за възприемане и за събиране на информация. Важното е висшето образование да бъде в интерес за младия човек. Това нещо ще изгради навици и умения, които ще му бъдат от полза, дори след време да продължи с друго образование“, каза още Иво Ташев. Психологът отправи своето послание към младите хора. „Нека те потърсят и намерят голямата си цел призвание. Знам, че е трудно, но биха могли да разчитат до известна степен и на интуицията си. Да не мислят толкова за материалните придобивки, а да потърсят и да реализират себе си, което ще им даде един по-различен живот, в което съм сигурен“, добави Иво Ташев. \r\nДенис НИКИФОРОВ", "date": "2019.06.24", "title": "Иво Ташев, психолог: Бих насърчил зрелостниците да излязат от зоната си на комфорт, като сменят града или отидат в чужбина"}
{"url": "http://www.focus-news.net/news/2019/06/24/2673154/gd-granichna-politsiya-intenziven-e-trafikat-na-gkpp-dunav-most-vidin-za-tovarni-avtomobili-na-izhod-ot-stranata.html", "text": "Интензивен е трафикът на ГКПП „Дунав мост-Видин“ за товарни автомобили на изход от страната. Това съобщиха от пресцентъра на  Главна дирекция „Гранична полиция“ .  \r\nИнформацията за трафика на българските гранични контролно-пропускателни пунктове е към 06.00 часа. На българо-сръбската, българо-македонската, българо-гръцката граница трафикът е нормален на всички гранични контролно-пропускателни пунктове.", "date": "2019.06.24", "title": "ГД „Гранична полиция“: Интензивен е трафикът на ГКПП „Дунав мост-Видин“ за товарни автомобили на изход от страната"}
{"url": "http://www.focus-news.net/news/2019/06/24/2673495/", "text": "Президентът Тръмп в понеделник подписа заповед за налагане на нови санкции срещу Иран, включително срещу нейния върховен лидер и външен министър, пише американският вестник  The Wall Street Journal . \r\nГоворейки пред репортерите в Овалния кабинет, където подписва заповедта, Тръмп определи санкциите като тежки и заяви, че ще лишат висшия лидер на Иран, аятолах Али Хаменей, външния министър Джавад Зариф и други лица от достъп до финансови инструменти. \r\n\"Ще продължим да увеличаваме натиска върху Техеран\", каза президентът. Той каза, че не търси конфликт с Иран. - Мисля, че много от нас са проявили сдържаност - много сдържаност - и това не означава, че ще я показваме в бъдеще. \r\nТази стъпка бе направена в същия ден, когато администрацията на Тръмп заяви, че планира да се опита да сформира международна коалиция за защита на корабоплаването в Персийския залив, съобщиха представители на държавния департамент. \r\nВъпреки това, властите не посочиха точната роля на другите страни, заявявайки, че ще служат като наблюдатели, възпирайки иранската атака, като гледат и снимат операциите на Иран. \r\n\"Това да имаме очи\", казва един служител на Държавния департамент, който пътува с държавния секретар Майк Помпео в Саудитска Арабия. „Значи не става дума за стрелба по хора. Става дума за снимане на иранци. \" \r\n\"САЩ ще участват\", добави представителят на Държавния департамент, който отбеляза, че усилията се наричат \"програма Сентинел\". \r\nНамерението да се координират съвместни усилия дойде, след като Тръмп написа в две публикации в социалната мрежа \"Туитър“ в понеделник защо САЩ трябва да играят някаква роля в защитата на корабите в Персийския залив, отбелязвайки, че САЩ са осигурили такава защита в продължение на години „за нулева компенсация“. \r\n\"Всички тези страни трябва да защитават собствените си кораби от това, което винаги е било ... опасно пътуване\", написа той в „Туитър“ в понеделник, визирайки конкретно Китай и Япония. \r\nТой също така каза, че САЩ се превръщат в самостоятелен енергиен производител и вече им  е необходимо да бъдат в региона. \r\n\"Ние дори не трябва да сме там, защото САЩ вече е най-големият производител на енергия навсякъде по света!\", пише той. \r\nРешението за налагане на санкции е свързано с нарастващото напрежение между САЩ и Иран през последните седмици. Вашингтон обвинява Техеран за нападения срещу танкери, докато Техеран свали американски дрон и заплаши, че ще наруши някои условия на ядрената сделка от 2015 г., от която Тръмп изтегли САЩ през май 2018 г. \r\nЗапитан дали налага санкциите в отговор на сваления дрон, Тръмп каза, че \"вероятно би могъл да добави и това към всичко\", но заяви, че санкциите са \"нещо, което ще се случи така или иначе.\" \r\nМинистърът на финансите Стивън Мнучин заяви след това на брифинг в Белия дом, че санкциите са в отговор на свалянето на американския дрон и в съответствие с предишните планове. \r\nСАЩ настояват за кампания на икономически натиск и в крайна сметка се стремят да постигнат нулев износ на ирански петрол. Наскоро Щатите наложиха санкции на иранския сектор на металургията и обявиха сериозни санкции срещу една от най-големите нефтохимически компании в страната.  Юлиян Марков", "date": "2019.06.24", "title": "The Wall Street Journal: САЩ Наложиха нови санкции на Иран"}
{"url": "http://www.focus-news.net/news/2019/06/24/2673147/the-independent-predninata-na-boris-dzhonsan-namalyava-sled-shumen-domashen-skandal.html", "text": "Одобрението към Борис Джонсън е претърпяло сериозен спад след бурна разправия с приятелката му, широко отразена от медиите, тъй като избирателите заявяват, че личният му живот има значение в надпреварата премиерския пост, пише  The Independent . \r\nПредимството на досегашния любимец на избирателите от консерваторите е намаляло наполовина след инцидента в ранните часове на петък сутринта - и съперникът му Джереми Хънт взе преднина сред широката общественост. \r\nПовече от половината от гласоподавателите заявиха, че личният живот на Джонсън е от значение за способността му да бъде министър-председател, а три четвърти - за характера на кандидата. \r\n„Необичайно е да се види личният живот на един политик, който има такова ниво на изтъкнатост сред гласоподавателите“, каза Деймиън Лайонс Лоу, главен изпълнителен директор на проучването Survey. \r\nДжонсън отказа да даде обяснение за шумовете и крясъците в апартамента, който той споделя с Кари Симондс, въпреки че това хвърля сянка върху неговата кандидатура за премиерския пост. \r\nВместо това, Джонсън настояваше, че аудитория от членове на консерваторите искат да знаят „какви са моите планове за моята страна и за партията“. \r\n\"Не мисля, че искат да чуят за такива неща\", заяви бившият външен министър в Бирмингам. \r\nПроучването обаче, за The Mail в неделя, установи, преднината на Джонсън сред гласоподавателите Тори е спаднала повече от наполовина, от 27-пункта до само 11. \r\nИзследването проведе второто проучване в събота - след разкриването на инцидента, докато първото му проучване беше завършено в четвъртък. \r\nСред като в четвъртък от всички избиратели 36% подкрепяха Джонсън и едва 28% подкрепяха Хънт преди скандала, то второто проучване постави  Джонсън на второ място с 29%, а Хънт на първо място с 32%. \r\nМеждувременно съседът, който предупреди полицията и The Guardian за инцидента, защити действията си, като заяви, че политическите лидери трябва да бъдат \"държани отговорни за всичките си думи, действия и поведение\".  Юлиян Марков", "date": "2019.06.24", "title": "The Independent: Преднината на Борис Джонсън намалява след шумен домашен скандал"}
{"url": "http://www.focus-news.net/news/2019/06/24/2673489/smolyan-arhimandrit-visarion-otsluzhi-praznichen-vodosvet-za-hramoviya-praznik-na-paraklisa-sv-yoan-krastitel-v-kvartal-dolno-raykovo.html", "text": "В Деня на Рождението на Христовия Кръстител – св. Йоан Предтеча, в едноименния параклис в Долно Райково, гр. Смолян,  сред  десетки миряни бе отслужен празничен водосвет. Последованието  изпълни  архиерейският наместник на Смолянска духовна околия Негово Високопреподобие Архимандрит Висарион. Това съобщиха от  Архиерейско наместничество – Смолян . Заедно с него съслужиха протойерей Живко Желев, председател на храм „Св. Теодор Стратилат“, който отговаря за параклиса, и секретарят на  Архиерейското наместничество иконом Запрян Шиков от храм „Св. великомъченица Неделя“ в Горно Райково. С тях бяха иподякон Николай и църковният хор към храм „Св. Теодор Стратилат“. Хористите посрещнаха пристигането на архимандрит Висарион с песнопението  „Достойно ест“ – химна за възхвала на Св. Богородица, след което започна богослужението. По време на водосвета молитвите бяха отправени към св. Йоан да дарува здраве, спасение, мир, любов, благословение на всички в енорията и в града. Осветени бяха петохлебия и почерпки за здраве, донесени от богомолци, както и благословеният обяд,  който тази година е постен поради започващия днес Петров пост . \r\nИконом Запрян Шиков припомни библейското житие на славния пророк Кръстител: „Той се роди на днешния ден – 24 юни, от майка Елисавета и баща Захарий, който написа на дъсчица,  че Йоан му е името. Днес се роди Предтеча Господен  –  най-великият между пророците  Св. Йоан Кръстител. След като неговите родители отминаха от този земен живот, Бог го прибра в пустинята, където стоя до времето, когато се изпълни реченото за св. Йоан,  че той ще проповядва покайното Кръщение и ще приготви пътеките на Месията Спасител  Господ  Иисус Христос.“ \r\nКъм всички присъстващи Архимандрит Висарион  се обърна с поздравителните слава: „Честит и благословен да бъде празникът. На многая  и благая лета!“ \r\nОт името на църковното настоятелство бяха подарени на богомолците 100 иконки на св. Йоан Кръстител.", "date": "2019.06.24", "title": "Смолян: Архимандрит Висарион отслужи празничен водосвет за храмовия празник на параклиса „Св. Йоан Кръстител“ в квартал „Долно Райково“"}
{"url": "http://www.focus-news.net/news/2019/06/24/2673158/nimh-na-mnogo-mesta-shte-ima-kratkotrayni-valezhi-i-gramotevichni-buri-vazmozhni-sa-i-gradushki.html", "text": "Днес през страната ще премине студен атмосферен фронт. Въздушната маса ще е неустойчива и ще се развива купеста и купесто-дъждовна облачност. На много места ще има краткотрайни валежи и гръмотевични бури. Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) . На места в Западна и Централна България явленията ще са интензивни. Ще има и градушки. В Източна България ще духа до умерен североизточен вятър. Температурите временно ще се понижат и преобладаващите максимални ще бъдат между 26°-31°. Атмосферното налягане е близко до средното за юни - слабо ще се повиши.  По Черноморието ще бъде предимно слънчево с временни увеличения на облачността. На места, главно по северното крайбрежие ще превали краткотраен дъжд. Ще духа до умерен североизточен вятър. Максимални температури на въздуха: 29°-32°. Температурата на морската вода е 25-27°. Вълнението на морето ще бъде 1-2 бала. Над планините ще се развива купесто-дъждовна облачност, ще има валежи, придружени с гръмотевици. Ще духа слаб до умерен вятър от източната четвърт. Максимална температура на 1200 метра около 22°, на 2000 метра – около 15°.", "date": "2019.06.24", "title": "НИМХ: На много места ще има краткотрайни валежи и гръмотевични бури, възможни са и градушки"}
{"url": "http://www.focus-news.net/news/2019/06/24/2673157/predstoyashti-sabitiya-v-stranata-za-24-yuni-agentsiya-fokus.html", "text": "От 11.00 часа в зала „София“ на Българския червен кръст (бул. „Джеймс Баучер“ № 76) ученици от цялата страна – победители в Националния ученически конкурс „Посланици на здравето“ –  2018/2019, ще бъдат наградени от министъра на здравеопазването Кирил Ананиев. \r\n*** \r\nОт 12.00 часа в зала „Сцена 17“ на 7 ет. в Министерството на културата ще се проведе информационен ден за желаещите да участват в обявената от ведомството конкурсна сесия по Програма „Българските библиотеки - съвременни центрове за четене и информираност“ 2019 г. \r\n*** \r\nОт 14.00 часа в зала „Сцена 17” на 7 ет. в Министерството на културата ще се проведе информационен ден във връзка с декларациите за собственост, които медиите трябва да подадат по закон. \r\n*** \r\nОт 14.00 часа ще се проведе заседание на Междуведомствената работна група по законодателните промени за разследванията срещу „тримата големи“ в съдебната система. \r\n*** \r\nОт 08.00 часа от Княжево (градинката на посл. спирка на тр. № 5) с туристически поход по маркираната пътека „Aлея на билките” ще бъде отбелязан празникът Еньовден.  Фолклорната програма  ще стартира в 12:30 ч. на естрадата пред  хижа „Момина скала“, където всички посетители на планината ще могат да вземат участие и във възстановката на стари народни обичаи – провиране под арка от 77 и половина билки, „медена питка”, ръсене с „мълчана вода” и др. Ще бъде даден и стартът на конкурса за детска рисунка  „Нарисувай ми билка”. \r\n*** \r\nОт 09.30 часа в София Хотел Балкан ще се проведе конференция „Геополитика на Балканите: зона-фронт или зона-буфер – това ли е изборът?“. \r\n*** \r\nОт 09.30 часа 3 състав на Специализирания наказателен съд ще гледа делото срещу Георги Г., Цено Ф. и Борис Р., обвинени в образуване и ръководене на организирана престъпна група. \r\n*** \r\nОт 10.00 часа 34 състав на Софийския градски съд ще гледа делото срещу срещу Николай Христов, бивш шеф на „Научни изследвания“ (чл.116). \r\n*** \r\nОт 10.00 часа 13 състав на Специализирания наказателен съд ще гледа делото срещу Румен О., Анна Я., Пламен Е., обвинени в безстопанственост в особено големи размери. \r\n*** \r\nОт 10.00 часа 20 състав на Специализирания наказателен съд ще гледа делото срещу Димитър Д., производство по чл. 65 НПК. \r\n*** \r\nОт 11.00 часа в Национален пресклуб БТА Съюзът на военноинвалидите и военнопострадалите ще проведе пресконференция във връзка с 29 години от възстановяването на Съюза и проблемите в Закона за хората с увреждания –дискриминиране на военноинвалидите при финасовото подпомагане – чл. 70, т. 4 и 5. \r\n*** \r\nОт 11.00 часа 14 състав на Специализирания наказателен съд ще гледа делото срещу Петър Д., Милко В. и др., обвинени в образуване и ръководене на организирана престъпна група. \r\n*** \r\nОт 11.00 часа 10 състав на Специализирания наказателен съд ще гледа делото срещу Бенито И., Иван И. и др., обвинени в образуване и ръководене на организирана престъпна група. \r\n*** \r\nОт 12.00 часа 14 състав на Специализирания наказателен съд ще гледа делото срещу Иван Т., Якуб Х. и др., производство по чл. 65 НПК. \r\n*** \r\nОт 13.00 часа 2 състав на Специализирания наказателен съд ще гледа делото срещу Божидар К., Иван Т. и др., обвинени в образуване и ръководене на организирана престъпна група. \r\n*** \r\nОт 13.00 часа в централата на ГС на БСП на ул. „Македония” 33 ще се проведе приемна на Иван Иванов. \r\n*** \r\nОт 13.00 часа 13 състав на Специализирания наказателен съд ще гледа делото срещу Пламен И., Явор А. и др., обвинени в образуване и ръководене на организирана престъпна група. \r\n*** \r\nОт 13.30 часа 7 състав на Специализирания наказателен съд ще гледа делото срещу Александър Т., и Красимир Н., обвинени в участие в ръководството на организирана престъпна група. \r\n*** \r\nОт 13.30 часа 8 състав на Специализирания наказателен съд ще гледа делото срещу Михайло Манчич, Производство по чл. 65 НПК. \r\n*** \r\nОт 16.00 часа в зала „Проф. Марин Дринов“ Българската академия на науките ще отбележи Международната година на периодичната таблица на химичните елементи с валидиране на юбилейна марка и лекция на изтъкнатия български учен в областта на неорганичната химия проф. Христо Баларев. \r\n*** \r\nВ 08.30 часа в Етнографската къща ще бъде поставено началото на обичая „Калиница“. В 9.00 часа ще се състои Празничка литургия в храм „Св. Николай Чудотворец”. В 10.00 часа от храма ще тръгне Литийно шествие на малките калинички до параклиса „Св. Богородица – въведение” и до Градския парк. В 10.30 часа в Градския парк ще започне Празнична програма за калиничките с участието на детски вокални групи и връчване на грамоти на калиничките.  \r\n*** \r\nОт 17.00 часа в Историческия музей в Батак ще бъде представена фотоизложбата „Аз съм Българка!“ на авторския проект на габровския фотограф Радослав Първанов. \r\n*** \r\nОт 19.00 часа в Драматичен театър „Никола Вапцаров“ ще бъде представен спектакълът „Под манастирската лоза“. \r\n*** \r\nОт 13.45 часа в Пункт за базиране Бургас от състава на флотилия бойни и спомагателни кораби ВМС ще се проведе военен ритуал за тържественото изпращане на командира на ВМС контраадмирал Митко Петев. \r\n*** \r\nОт 10.00 часа в Музея по история на медицината ще отвори врати Училище за билки. \r\n*** \r\nОт 11.30 часа в Зала 302 в сградата на Общината Националният алианц за социална отговорност ще връчи на кмета Даниел Панов голямата награда, която организацията присъжда за социална политика. \r\n*** \r\nОт 09.00 часа в Младежки център – Добрич ще се проведе Еко лято 2019. \r\n*** \r\nОт 09.00 часа в Народно читалище „Йордан Йовков - 1870  г.“ ще се състои Летен детски център „Млади възрожденци“. \r\n*** \r\nОт 10.00 часа в Детска градина № 26 ще бъде представен Куклен спектакъл „Косе Босе“ на Държавен куклен театър „Дора Габе“. \r\n*** \r\nОт 10.00 часа в Регионална библиотека „Дора Габе“, Интерактивна зала, ще се състои Летен детски клуб „Играй и учи”. \r\n*** \r\nОт 11.00 часа в Младежки център, фоайе, ще бъде открита изложба „Деца, изкуство и спорт срещу дрогата“. \r\n*** \r\nОт 16.30 часа в Художествената галерия в Добрич ще се проведе пресконференция по повод Дните на руската култура в града. \r\n*** \r\nОт 17.00 часа в Художествена галерия и пл. „Свобода“ ще се състоят Дни на руската култура в Добрич – 2019. \r\n*** \r\nОт 09.30 часа от ОДК ще започне поход за посрещане на народния празник Еньовден в местността Иглика, Осоговската планина. \r\n*** \r\nОт 11.00 часа в местността Студен кладенец на Осоговска планина ще започне празникът „Еньовден в Осоговската планина”- Шести събор на билките и здравето. \r\n*** \r\nОт 10.00 часа в кв. „Изток” ще се проведе 8-мият Регионален фестивал на любителското творчество на възрастните хора от Югозападна България. \r\n*** \r\nОт 10.00 часа от кметство „Изток“ до Двореца на културата ще се проведе велопоход.  \r\n*** \r\nОт 10.00 часа пред Двореца на културата, ще бъдат направени спортни демонстрации, в които ще се включат клубът по художествена гимнастика „Виктория“, мажоретният състав на Шесто училище, ще има и танци по зумба от групата на „Майсторите на танца“. \r\n*** \r\nОт 11.30 часа на пл. „Кракра“ ще се проведе турнир по баскетбол 3 х 3. \r\n*** \r\nОт 15.30 часа в Клуб „Миньор“ ще се проведе „Атлас – новото познание за познатите страни“. \r\n*** \r\nОт 17.30 часа на тревната площ под Обединения детски комплекс ще бъдат направени демонстрации на Спортен клуб по мотокрос „M6 Racing Team“. \r\n*** \r\nОт 18.00 часа голямо фоайе, ЦПЛР-ОДК Перник, ще се състои годишен концерт \r\nХор „Родна песен”. \r\n*** \r\nОт 11.00 часа в атриума на Областна администрация Областният управител Мирослав Петров ще връчи наградите на отличените в Националния конкурс за детска рисунка „С очите си видях бедата“. \r\n*** \r\nОт 19.00 часа в Драматично- куклен театър ,,Иван Радоев\" ще се играе постановката ,,Един мъж и една жена\" от Валентин Красногоров. \r\n*** \r\nОт 17.00 часа в Регионалния етнографски музей в Пловдив на ул. „Д-р Стоян Чомаков” 2 ще се проведе Седмицата на традиционните занаяти. \r\n*** \r\nОт 09.30 часа в офиса на ПП ГЕРБ приемна за граждани ще проведат Христо Котов и Керанка Стамова. \r\n*** \r\nОт 09.00 часа в храм „Св. великомъченица Неделя“ архимандрит Висарион ще възглави празнична света божествена Литургия по повод Рождество на св. Йоан Предтеча и Кръстител Господен (Еньовден). От 11.00 часа Негово Високопреподобие е поканен  да отслужи празничния водосвет в параклиса „Св. Иван“ в Долно Райково. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се състои Лятна детска академия. \r\n*** \r\nОт 16.00 часа в тийнзона на Регионална Библиотека „Захарий Княжески“ ще се проведе „Да  съхраним природата!” – занимания с тийнейджъри: прожекция на документални филми, изработване на къщички и хранилки за птици, настолни игри, съвместно със СНЦ „Зелени Балкани”. \r\n*** \r\nОт 18.00 часа Регионална Библиотека „Захарий Княжески“ ще се проведе Концерт на Вокална студия „КАРА“. \r\n*** \r\nОт 19.00 часа в Драматичен театър ще бъде представен спектакълът „Прелестите на изневярата“ от Валентин Красногоров. \r\n*** \r\nОт 16.30 часа на сцената до градския шадраван ще се състои  програма за отбелязването на Еньовден. Младежката група към Народно читалище „Развитие–1904“ – квартал Въбел ще пресъздаде обичая „припяване на паламарки“.   \r\n*** \r\nОт 14.00 часа във фоайето на Областна администрация Хасково ще бъде открита изложба с колажи на младежи на тема: „Живеем в един дом - Европа“. \r\n*** \r\nОт 05.00 часа на поляната, до информационния център на паметник „1300 години България“, ПП „Шуменско плато“ организира фестивал „Зелени слънца“ за посрещане изгрева на Еньовден. \r\n*** \r\nОт 09.30 часа в градската градина, Община Шумен и НЧ „Боян Пенев“ организират Фестивал „Еньовска магия“. \r\n*** \r\nОт 10.30 часа във Възрожденския комплекс ЦПЛР-ОДК Шумен организира забавления за децата по случай 24 юни – Еньовден. \r\n*** \r\nОт 10.30 часа в зала 203 на общината ще заседава ПК „Икономическа политика, общинска собственост и контрол по сделките с общинско имущество”. \r\n*** \r\nОт 14.00 часа в зала 203 на общината ще се проведе приемен ден на кмета на община Шумен.  \r\n*** \r\nОт 16.00 часа в зала 304 на общината ще заседава ПК „Бюджет и финанси”.", "date": "2019.06.24", "title": "Предстоящи събития в страната за 24 юни (Агенция „Фокус“)"}
{"url": "http://www.focus-news.net/news/2019/06/24/2673155/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Метеорологична обстановка: \r\n        На 24.06.2019 г в по-голямата част от страната ще има краткотрайни валежи и гръмотевични бури. На места в Западна и Централна България явленията ще са интензивни, повишава се и вероятността за градушки. В Източна България ще духа до умерен североизточен вятър. Температурите временно ще се понижат и преобладаващите максимални ще бъдат между 26°-31°. \r\nОГРАНИЧЕНИЯ ЗА ТОВАРНИ АВТОМОБИЛИ: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 31.07.2019 г \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 30.06.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Бургас: \r\nДвижението в участъка Деветак – Карнобат от км 308+107 до км 345+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. Срок до 01.07.2019 г.; \r\nОПУ-Сливен:  \r\nДвижението в участъка от с.Загорци до с.Езерово от км 236+000 до км 240+000 посока Бургас се осъществява с повишено внимание поради ръчно косене.Участъка е сигнализиран с пътни знаци. Срок до25.06.2019г.; \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 28.06.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 30.06.2019 г. \r\nОбласт Шумен: \r\nДвижението от км 362+600 до км 365+000 посока Варна се осъществява с повишено внимание поради ремонтни дейности по съоръженията. Движението се регулира с пътни знаци. Срок до 24.06.2019 г.; \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна.Срок до 31.07.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничение по основни пътни направления", "date": "2019.06.24", "title": "Актуална пътна обстановка"}
{"url": "http://www.focus-news.net/news/2019/06/24/2673152/afp-novoizbraniyat-kmet-na-istanbul-izrazi-gotovnost-da-raboti-v-harmoniya-s-erdogan.html", "text": "Новоизбраният кмет на Истанбул Екрем Имамоглу изрази готовност да работи \"в хармония\" с президента на Турция Реджеп Тайип Ердоган за решаване на проблемите на града, предава  AFP . \r\n\"Г-н президент, готов съм да работя в хармония с Вас. Оттук отправям молбата си да се срещна с Вас в най-кратки срокове\", заяви опозиционният кандидат Имамоглу, след като спечели решителна победа над кандидата на Ердоган в кметските избори - Бинали Йълдъръм. Тереза Герова", "date": "2019.06.24", "title": "AFP: Новоизбраният кмет на Истанбул изрази готовност да работи \"в хармония\" с Ердоган"}
{"url": "http://www.focus-news.net/news/2019/06/24/2673159/prezidentat-rumen-radev-shte-uchastva-v-41-vata-sesiya-na-saveta-na-oon-po-pravata-na-choveka-v-zheneva.html", "text": "Днес и утре президентът Румен Радев е на посещение в Конфедерация Швейцария за участие в 41-вaта сесия на Съвета на ООН по правата на човека. Това съобщиха от  прессекретариата на държавния глава . От тази година страната ни е член на Съвета по правата на човека за периода до 2021 година. Това се случва за пръв път от създаването на междуправителствения орган и след гласуване миналата година в рамките на 73-ата сесия на Общото събрание на ООН в Ню Йорк.  \r\nДнес в сградата на ООН в Женева президентът Румен Радев ще има изказване пред Съвета по правата на човека. В рамките на деня държавният глава ще проведе срещи с Върховния комисар по правата на човека Мишел Башле, с генералния директор на Службата на ООН в Женева Майкъл Мьолер, с генералните директори на Световната здравна организация и на Световната търговска организация – Тедрос Гебрейесус и Роберто Азаведо.  \r\nПрезидентът Румен Радев ще се срещне с представители на българската общност в Женева. В целия кантон живеят близо 1000 наши сънародници.  \r\nНа 25 юни президентът Радев ще посети Европейската организация за ядрени изследвания – ЦЕРН. Държавният глава ще разговаря с българи, които работят в организацията. Над 13 000 учени от 97 държави от цял свят провеждат научни изследвания в ЦЕРН, а общо над 100 български специалисти сътрудничат с организацията.", "date": "2019.06.24", "title": "Президентът Румен Радев ще участва в 41-вата сесия на Съвета на ООН по правата на човека в Женева"}
{"url": "http://www.focus-news.net/news/2019/06/24/2673149/hurriyet-turskiyat-prezident-pozdravi-ekrem-imamoglu-za-pobedata-v-istanbul.html", "text": "Държавният глава на Турция Реджеп Тайип Ердоган приветства високата избирателна активност на кметските избори в Истанбул, поздравявайки новоизбрания за длъжността - кандидатът на опозиционната Републиканска народна партия Екрем Имамоглу, съобщава вестник  Hurriyet . \r\n\"Поздравявам Екрем Имамоглу, който спечели изборите според неофициалните резултати\", написа Ердоган в социалната мрежа \"Туитър\". \r\n\"Гласоподавателите в Истанбул ще вземат най-правилното решение за града\", заяви Ердоган пред репортери по-рано през деня, след като упражни правото си на глас. \r\nИзбирателната активност възлиза е около 85% от общо 10,570,222 гласоподаватели. Регистрирани са най-малко 8 680 850 валидни гласа. Тереза Герова", "date": "2019.06.24", "title": "Hurriyet: Турският президент поздрави Екрем Имамоглу за победата в Истанбул"}
{"url": "http://www.focus-news.net/news/2019/06/24/2673180/smolyan-na-enyovden-arhimandrit-visarion-shte-sluzhi-v-dva-hrama-v-grada.html", "text": "На Еньовден, когато се чества Рождество на св. Йоан Предтеча и Кръстител Господен /Еньовден/, архиерейският  наместник на Смолянска духовна околия Негово Високопреподобие архимандрит Висарион ще служи в два храма в Смолян. Това съобщиха от  Архиерейско наместничество – Смолян . От 9 часа  ще възглави  празничната света божествена Литургия   в храм „Св. великомъченица Неделя“, на който е председател.  С него ще съслужи енорийският свещеник и секретар на Архиерейското наместничество иконом Запрян Шиков. \r\nОт 11 часа Негово Високопреподобие е поканен  да отслужи празничния водосвет в параклиса „Св. Иван“ в Долно Райково. В богослужението ще участват протойерей Живко Желев – председателят на храм „Св. Теодор Стратилат“, към който се числи  параклисът, и иконом   Запрян  Шиков от храм „Св. великомъченица Неделя“. Тук ще пее църковният хор  с диригент Златка Маргаритова. \r\nНека на Еньовден сме заедно, за да честваме с благодарност  Рождеството на най-големия между родените от жени (Мат. 11:11), на най-великия човек след Пресвета Богородица – Кръстителя  на Божия Син в река Йордан.", "date": "2019.06.24", "title": "Смолян: На Еньовден архимандрит Висарион ще служи в два храма в града"}
{"url": "http://www.focus-news.net/news/2019/06/24/2673160/ministerstvoto-na-turizma-organizira-konkurs-za-izbor-na-malko-poznati-destinatsii-za-zdraven-i-balneo-turizam.html", "text": "В Министерството на туризма се приемат документи за участие в конкурса за избор на малко познати дестинации за здравен и балнео туризъм, съобщиха  организаторите.  Той се провежда в рамките на проекта на Министерството на туризма „Здравен и балнео туризъм GRO/SME/18/C/065 – Bulgaria Sanus per Aquam”, финансиран по Програмата за конкурентоспособност на малките и средни предприятия (2014 – 2020 г.) – COSME. \r\nДопустими участници в конкурса са областни и общински администрации или обединения от тях, както и други организации, в които присъстват или са представени местните власти. В него не могат да се включат частни организации/фирми, целящи индивидуална търговска печалба. Кандидатите следва да изпратят документите си не по-късно от 30 юни 2019 г. /неделя/. \r\nЕлектронният пакет с документи за участие в конкурса е достъпен на интернет страницата на Министерството на туризма  в раздел „Програми и проекти“ или на официалната страница на ЕДЕН мрежата в България  в раздел „Здравен и балнео туризъм“. \r\nЦелта на надпреварата е да се изберат пет нови малко познати ЕДЕН дестинации /един победител и четири подгласници/ в областта на здравния и балнео туризма на България. Ще се промотират нововъзникващи и малко познати български туристически дестинации, които са разработили специфични услуги въз основа на местните природни ресурси, съоръжения и инфраструктура за развитие на здравен и балнео туризъм в района. \r\nЗа избраните дестинации ще бъде извършено фотозаснемане и ще се изготвят брошури. Дестинациите ще бъдат включени в националната ЕДЕН мрежа на България и ще станат част от европейската ЕДЕН мрежа. \r\nEDEN е акроним на European Destinations of Excellence („Най-добри европейски дестинации“) – проект, който популяризира моделите на устойчиво развитие на туризма на територията на целия Европейски съюз. Проектът се базира на национални конкурси, които се провеждат ежегодно и в чиито рамки се избира туристическа „най-добра дестинация“ за всяка участваща държава. Чрез подбора на дестинации проектът EDEN ефективно постига целта да привлича вниманието към ценностите, многообразието и общите характеристики на европейските туристически дестинации. \r\nТози материал е част от проект „Здравен и балнео туризъм GRO/SME/18/C/065 – Bulgaria Sanus per Aquam”, който се финансира от програма COSME 2014 – 2020 на Европейския съюз“.", "date": "2019.06.24", "title": "Министерството на туризма организира конкурс за избор на малко познати дестинации за здравен и балнео туризъм"}
{"url": "http://www.focus-news.net/news/2019/06/24/2673163/v-ministerstvoto-na-kulturata-shte-se-provede-informatsionen-den-v-pomosht-na-kandidatite-po-programa-balgarskite-biblioteki-savremenni-tsentrove-za-chetene-i-informiranost.html", "text": "Днес от 12.00 часа в зала „Сцена 17“ на 7 ет. в Министерството на културата ще се проведе информационен ден за желаещите да участват в обявената от ведомството конкурсна сесия по Програма „Българските библиотеки - съвременни центрове за четене и информираност“ 2019 г. Това съобщиха от пресцентъра на  Министерството . \r\nЕксперти от Министерството ще разяснят новите моменти в Правилата за условията и реда за финансово подпомагане по Програмата, бюджетът на която бе увеличен на 2 млн. лв. \r\nПриоритет на Програмата е обновяване на библиотечните колекции за насърчаване на интереса към книгата и четенето, както и съдействие за развитие на библиотеките като основни центрове за духовност, придобиване на знания и информация.   \r\nПраво на участие в конкурса за финансова подкрепа имат обществени библиотеки по смисъла на Закона за обществените библиотеки, вписани в Регистъра на обществените библиотеки до края на 2018 г.", "date": "2019.06.24", "title": "В Министерството на културата ще се проведе информационен ден в помощ на кандидатите по програма „Българските библиотеки - съвременни центрове за четене и информираност“"}
{"url": "http://www.focus-news.net/news/2019/06/24/2673165/denyat-24-yuni-v-balgarskata-istoriya.html", "text": "На тази дата през 1879 г. първият владетел от Третото българско царство - княз Александър I Батенберг стъпва на българска земя във Варна. На 24 юни 1886 г. функциите на Комисарството в Южна България се поемат от Народното събрание в Княжеството. На тази дата през 1913 г. по време на Междусъюзническата война Гърция и Сърбия анулират договореностите си с България, постигнати след общата им победа над Османска Турция.  писателката Юлия Кръстева, певицата Петя Буюклиева, генерален-майор Кръстьо Маринов  цар Иван Асен ІІ (управлявал в периода 1218 – 1241), театралният и филмов актьор Антон Горчев, революционерът Желю Войвода… 2015 г.  \r\nПрезидентът на Република България Росен Плевнелиев присъжда орден „Св. св. Кирил и Методий“ втора степен на Иван Димитров Христов „за заслугите му в областта на образованието и културата“. 2014 г.  \r\nПрезидентът на Република България Росен Плевневлиев присъжда орден „Св. св. Кирил и Методий“ втора степен на Борислав Димов Иванов, „за значимия му принос за развитието на културата и изкуството“. 1982 г.  \r\nВестник „Литературен фронт\" публикува статията „За истината в нашия живот и за един роман\", подписана с инициалите „ЛФ\". В нея остро се критикува романът „Лице\" на Блага Димитрова, чиято „главна идейно-художествена слабост\" е „невярната, изопачаваща историческата истина, представа\", която авторката дава за „най-динамичната и плодоносна епоха в общественото ни развитие\", т. е. за времето след пленума на ЦК на БКП от април 1956 г. Разпространението на романа е забранено. 1982 г.  \r\nНа посещение в България пристига гръцкият министър-председател Андреас Папандреу. Подписана е дългосрочна програма за развитие на икономическото сътрудничество. \r\nАндреас Папандреу е гръцки политик. Основател и председател на Общогръцкото социологическо движение (ПАСОК). От 1981 г. е министър на отбраната на Гърция. Два пъти заема поста министър председател в периодите - 1981-1989 г. и 1994-1996 г. 1964 г.  \r\nПубликуван е одобрен от Министерския съвет списък на фактите, сведенията и предметите, които съставляват държавна тайна. Факти, сведения и предмети от военно, политическо, стопанско или друго естество, узнаването на които от друга държава или чужда организация може да увреди интересите на страната и особено нейната безопасност се приема за държавна тайна. 1953 г.  \r\nМинистерският съвет одобрява Правилник за научноизследователските институти при ведомствата. С него се прави опит да се създаде единна система на науката у нас. На БАН се възлага общото ръководство на цялостната научна дейност на всички научни институти и учреждения. 1941 г.  \r\nПо време на Втората световна война (1939-1945 г.) под натиска на Коминтерна ЦК на БРП решава да започне въоръжена съпротива чрез саботажни групи и партизански отряди. \r\nСъпротивителното движение в България (1941–1944 г.), организирано и ръководено от БРП, възниква след започването на хитлеристката агресия срещу СССР през юни 1941 г. На 24 юни 1941 г. ръководството на БРП излиза с позив към българския народ да се вдигне на борба срещу хитлеристките войски, намиращи се в България, и техните български помагачи. В края на юни и началото на юли в Балкана излизат първите партизански чети – в Разложко, Баташко и др. В градовете и някои по-големи села започва изграждането на бойни групи за саботажна и наказателна дейност. През септември 1941 г. чрез създадената в Москва нелегална радиостанция \"Хр. Ботев\" се поставя началото на още една форма на съпротивително движение, комбинирана с нелегалния печат, излизащ в столицата и други краища на страната, чрез които българският народ се информира за развоя на събитията на Източния фронт. Последната по-значителна форма на съпротива е изграждането на нелегални войнишки комитети в различни части на българската войска, особено през лятото и есента на 1944 г. Съпротивителното движение преминава през няколко етапа, които в основни линии съвпадат с хода на военните действия на Източния фронт. Първият от тях започва през юни 1941 г. и продължава до разгрома на немските войски при Сталинград (февруари 1943 г.). Спирането на настъплението на германските военни части и започналата контраофанзива на Съветската армия поставят началото на втория етап на съпротивителното движение, което продължава до лятото на 1943 г., когато започва новото голямо поражение на хитлеристките войски при Орел–Курск. През този етап партизанските чети и отряди в страната преминават под общото ръководство на Народоосвободителната въстаническа армия (НОВА) (април 1943 г.), а страната е разделена на 12 въстанически оперативни зони (ВОЗ). Третият етап започва от лятото на 1943 г. и продължава до изтласкването на хитлеристките войски от пределите на СССР (лятото на 1944 г.). През това време в страната се създават нови партизански чети и отряди, формират се нови бойни групи. Последният, четвърти етап започва от лятото на 1944 г. и завършва с политическата промяна на 9 септември 1944 г. 1939 г.  \r\nПодписан е трети таен българо-германски протокол за доставка на чешка военна техника за България в размер на 35 000 000 марки. 1935 г.  \r\nНа турнира за Петата Балканска купа по футбол в София България побеждава Гърция (5:2) и Румъния (4:0), завършва 3:3 с Югославия и печели купата. \r\nБалканската купа по футбол е учредена през 1930 г. и съществува до 1936 г. В нея вземат участие България, Румъния, Югославия и Гърция. На първия турнир мачовете се играят по кръгова система – два мача с разменено гостуване. В останалите турнири отборите се събират в една страна и играят по системата всеки срещу всеки по един мач. България е печелила общо два пъти купата, през 1932 г. и през 1935 г. 1932 г.  \r\nБългария подписва първия след Първата световна война търговски договор с Германия, последван на 27 август от първата клирингова спогодба. 1913 г.  \r\nПо време на Междусъюзническата война Първа Българска армия на генерал-лейтенант Васил Кутинчев овладява Пирот. Трета армия започва настъпление по направление Белоградчик - Княжевац. Командването спира настъплението на следващия ден. \r\nГен. Васил Кутинчев, командващ Първа Българска армия, е роден на 25 февруари 1859 г. в Русе. По време на Сръбско-българската война 1885 г. взема участие в боевете при Сливница, Драгоман и Цариброд и в превземането на Пирот. От 1908 до 1912 г. е началник на Първа Армейска област. По време на Балканската война 1912–1913 г. е командващ Първа българска армия, която воюва при Чаталджанските позиции. През Междусъюзническата война (1913 г.) Кутинчев командва Първа, а след това и Втора българска армия. По време на Първата световна война - 1914–1918 г., е генерал към щаба на Действащата армия и генерал-губернатор на област. \r\nПрез цялата си военна служба съдейства за развитието на Българската армия. \r\nГенерал-лейтенант Кутинчев умира на 30 март 1941 г. 1913 г.  \r\nПо време на Междусъюзническата война Гърция и Сърбия анулират договореностите си с България, постигнати след общата им победа над Османска Турция. 1913 г.  \r\nПо време на Междусъюзническата война Първи конен полк води двудневни сражения със сръбската армия при поста Кебапов, Орловец и Църна трава, Македония. \r\nВ сражения срещу сръбските войски загиват опълченците от Първа Дебърска дружина на Македоно-одринското опълчение - редниците Велю Димов от Дебър и Марин Костов от Ябланица, Дебърско. \r\nПърви полски артилерийски полк води сражения със сърбите при Букова глава, Бубреджик, Цветков гроб, Македония. 1910 г.  \r\nВ София е открит Вторият славянски подготвителен събор на политическите и научните дейци от славянските страни. Провежда се от 24 до 28 юни. Съборът се организира по предложение на С. С. Бобчев, който е председател на Славянското дружество в България, с подкрепата на Народната и Прогресивнолибералната партия. Присъстват руски, сърбохърватски, словенски, чешки и полски представители. Делегатите издигат идеята за политическо единство между славяните, изградено върху културно-икономическото сближаване. Стремежът към солидарност не се прилага на практика поради изострените междудържавни отношения след Балканската война 1912–1913 г. 1893 г.  \r\nВ София е основано Дружество за поддържане на изкуството в България с председател Иван Мърквичка. От 1902 г. то се нарича Дружество на художниците в България. През пролетта на 1894 г. урежда първата си изложба, а от 1895 г. издава списание \"Изкуство\" под редакцията на Иван Мърквичка и Антон Митов. 1886 г.  \r\nФункциите на Комисарството в Южна България се поемат от Народното събрание в Княжеството. Временната институция е създадена с княжески указ от 9 септември 1885 г., след провъзгласяването на Съединението на Източна Румелия и Княжество България. Комисарството управлява Областта от името на княз Александър I Батенберг. За негов ръководител е назначен д-р Г. Странски с помощници П. Р. Славейков и Й. Груев. Поради сложната обстановка след Съединението в Румелия е обявено военно положение. Пристъпва се постепенно към обединяване на администрацията й с тази на Княжеството. От 1 януари 1886 г. в Областта влизат в сила приетите в Княжеството закони. Комисарството престава да съществува след международното признаване на Съединението, последвало след подписването на Българо-турската спогодба от 1886 г. 1879 г.  \r\nПървият владетел от Третото българско царство - княз Александър I Батенберг стъпва на българска земя във Варна. Той управлява в периода 1879-1886 г. Роден е на 5 април 1857 г. във Верона, Италия. Участва като доброволец в Руско-турската война (1877-1878 г.). 22-годишният кръщелник на император Александър II е избран за български княз от I Велико народно събрание на 17 април 1879 г. Препоръчан е от руския император и е одобрен от Великите сили. Още с качването си на престола Александър I изразява недоволство от ограничените правомощия, които му предоставяла Търновската конституция. Затова той се насочва към съюз с Консервативната партия, чиито водители още по време на Учредителното събрание от 1879 г. се обявяват за олигархично управление. С нейна помощ князът се стреми да засили личната си власт. На 27 април 1881 г., с активното съдействие на ген.-лейтенант П. К. Ернрот, който по това време е военен министър в България, Александър І извършва отдавна замисления държавен преврат. Суспендира (отменя) конституцията и въвежда т.нар. режим на пълномощията, който продължава през периода 1881-1883 г. Този акт не дава очакваните резултати, напротив, князът изгубва до голяма степен своя престиж в България и се лишава от подкрепата на Русия. Това го принуждава да възстанови конституцията още преди да изтече определеният от него 7-годишен период на пълномощията. Съгласието му да приеме Съединението на Източна Румелия с Княжество България, прокламирано на 6 септември 1885 г. в Пловдив, съдейства до известна степен за закрепване на положението му вътре в страната. Външнополитическите му позиции обаче стават още по-нестабилни. След Сръбско-българската война 1885 г., в която Александър І е главнокомандващ българската войска, настъпва обтягане на руско-българските отношения. Това създава силни настроения против него сред голяма част от българските политически дейци и сред висшия състав на армията. На 9 август 1886 г. група офицери русофили извършват преврат и свалят Александър І от престола. Въпреки извършения контрапреврат, поради отказа на руския император да одобри завръщането му в България, на 26 август същата година, Батенберг абдикира и напуска завинаги пределите на страната, като се отказва от българската княжеска титла и от привилегиите си на принц. До края на живота си служи в редовете на австро-унгарската армия в Грац. По негово желание е погребан в София, където му е издигнат мавзолей. На тази дата са родени: 1941 г.  \r\nРодена e Юлия Стоянова Кръстева - българска писателка, световно известен лингвист и парапсихолог. 1959 г.  \r\nРодена e Петя Буюклиева – българска естрадна певица. От 1981 г. е солистка на оркестър \"София\". Участва в концертни турнета в България и зад граница. През 1986 г. печели Голямата награда на \"Златният Орфей\". През 1987 г. пее на фестивалите \"Братиславска лира\" в Словакия и \"Гала\" в Хавана, където е удостоена с награди. Издава първата си дългосвиреща плоча през 1987 г. Нейни албуми са \"Хоби\" (1990 г.), \"Аз, Петя\" (1994 г.), \"The Best of …” (1996 г.), \"Шум на самота\" (1999 г.). 1878 г.  \r\nРоден e професор Захари Величков Караогланов - български химик. Той завършва химия в София, след което специализира в Лайпциг и Берлин. Професор е по аналитична химия в СУ “Св. Климент Охридски”. Обект на научните му изследвания са химичните процеси, съпроводени с образуването на трудноразтворими тела и причините, поради които някои от тях съдържат различни примеси. Прави химични изследвания на черноморската вода, на водата от някои езера край Черно море. Освен това прави химични проучвания на български находища на злато. По-важни негови трудове са “Изследвания върху тегловното определение на фосфорната киселина като магнезис пирофосфат” (1916 г.), “Аналитически изследвания върху сулфатите на среброто, медта, цинка, желязото и алуминия” (1916 г.), “Намиране и добиване на злато в България” (1923 г.), “Химически изследвания върху състава на черноморската вода” (1925 г.), “Основи на неорганическата химия”, I и II (1920 г.), “Ръководство по аналитическа химия”, I и II (1923-1924 г.) и др. Умира на 21 юни 1943 г. в София 1855 г.  \r\nРоден e генерален-майор Кръстьо Празов Маринов. През 1879 г. завършва Военното училище с първия випуск, след което служи в Източнорумелийската милиция. Участва в Сръбско-българска война 1885 г. като командир на Шипченския полк. След войната командва 6-и пехотен Търновски полк. През Балканската война (1912-1913 г.) Маринов е командир на дивизионна област. През Междусъюзническата война е начело на Видинската крепост. 1854 г.  \r\nРоден e Лука Иванов Касъров - български лексикограф и публицист. През 1871 г. завършва българското училище във Фенер, а през 1877 г. американското училище - Роберт колеж в Цариград. Сътрудник е на цариградския вестник “Зорница” (1878-1893 г.), а известно време е заместник директор на Народна библиотека в Пловдив. Касъров е автор на капиталния труд “Енциклопедически речник” (т. I – 1899 г., т. II – 1905 г., т. III – 1907 г.), издание на Д. В. Манчов - Пловдив. Работи дълго и върху “Пълен български речник”, но не успява да го довърши и издаде. 1844 г.  \r\nРоден e Иван Недев Гюзелев - български математик, физик и философ. След Освобождението той е депутат в Учредителното народно събрание (1879 г.) и негов секретар. В периода 1880-1894 г. е председател на Върховната сметна палата. През 1902-1906 г. е редактор на сп. \"Задружен труд\". Гюзелев е автор на учебниците \"Кратка елементарна геометрия\" (1873 г.), \"Ръководство към физиката\" (1874 г.), \"Елементарна аритметика, Ръководство за долните класове на средните училища\" (1893 г.) и \"Начална алгебра\" (1893 г.). Той издава и философско-математически трудове - \"Аксиомите в геометрията. Трактат по теорията на успоредните линии\" (1894 г.) и \"Теория на доказателствата”. Прави опит за откриване на същинските основи на реалната логика\" (1895 г.), \"Елементите на познанието. Психологически изследвания в две части\" (1904 г.), \"Светът като продукт на съзнанието\" (1907 г.), \"Абсолютното съзнание. Опит за проникване в областта на обективния свят\" (1942 г., посмъртно) и др. В областта на философията е идеалист - отрича обективното съществуване на материята, схваща предметите и явленията като комплекс от усещания; в последните си философски работи прави преход към обективния идеализъм. Гюзелев умира на 6 октомври 1916 г. в София. На тази дата умират: 2000 г.  \r\nУмира Антон Зафиров Горчев - български театрален и филмов актьор, един от най-талантливите ни драматични и трагедийни изпълнители. Има награда на фестивалите в Карлови Вари и Варна за филма \"Козият рог\" (1972 г.). Участва във филмите: \"Човекът в сянка\" (1967 г.), \"Свобода или смърт\" (1969 г.), \"Танго\" (1969 г.), \"Козият рог\" (1972 г.), \"Иван Кондарев\" (1973 г.), \"Селкор\" (1974 г.), \"Сватбите на Йоан Асен\" (197 г.5), \"Легенда за върха\" (тв, 1976 г.), \"Войници на свободата\" (1977 г.), \"Големият товар\" (тв, 1978 г.), \"Нечиста сила\" (тв, 1978 г.), \"Кратко слънце\" (1979 г.), \"Язовецът\" (тв, 1981 г.), \"Хан Аспарух\" (1981 г.), \"Бяла магия\" (1982 г.), \"Последното приключение\" (1984 г.), \"Горски хора\" (тв, 1985 г.), \"Време разделно\" (1988 г.). 1893 г.  \r\nУмира Желю Войвода - български революционер (1828 - 1893). Роден е на 29 юни 1828 г. в Ямбол. \r\nСподвижник на Димитър Калъчлията. От 1860 г. до 1863 г. е заедно с Панайот Хитов, а през 1866 г. води малка чета, в която участват Хаджи Димитър и Стефан Караджа. През 1867 г. е отново с Панайот Хитов, а през 1868 г. готви голяма чета (писар е Христо Ботев), която не се създава по финансови причини. Той е воевода на чети по време на Сръбско-турската (1876 г.), Руско-турската освободителна (1877-1878 г.) и Сръбско-българската война (1885 - 1886 г.). 1876 г.  \r\nПомощник-войводата на Тревненската чета Тодор Кирков е обесен във Велико Търново. Тодор Стоянов Кирков е роден през 1847 г. в Ловеч. Българският революционер е племенник на Иван Драсов. През 1875 г. емигрира в Румъния и участва в подготовката на въстанието през 1876 г. в Търновския революционен окръг. На 28 март 1876 г. от Влашко в България се прехвърлят тайно част от ръководните дейци на Първи революционен окръг - Христо Патрев, поп Харитон, дядо Никола Хаинченина и Тодор Кирков. На 17 май Комитетът в Трявна обявява въстанието и сформира малка чета под ръководството на Кирков, Патрев и Гъдев. Пет дни по-късно тревненската чета начело с Патрев и Кирков води сражение в местността Чукара, недалеч от Новата махала, Габровско. Четниците отстъпват, след което се разделят на няколко малки групи, които впоследствие са лесно унищожени от редовната турска войска и башибозука. 1241 г.  \r\nУмира цар Иван Асен ІІ (1218 - 1241). Синът на цар Асен I - цар Иван Асен ІІ управлява в периода 1218 - 1241 г. и се изявява като добър дипломат и политик. Поради гоненията на привържениците на Асеневци, предприети от цар Борил след узурпирането на българския престол през 1207 г., цар Иван Асен ІІ е принуден да търси спасение, заедно със своя по-малък брат Александър, извън пределите на България. Най-напред се установяват при куманите, а оттам се прехвърлят в Галицко-Волинското княжество. Като се възползва от недоволство спрямо управлението на Борил, през 1218 г. Иван Асен ІІ нахлува в България и с помощта на руски дружини заема престола. В периода на управлението си българският цар проявява изключителни качества. Установява силна централна власт и прекратява вътрешните междуособици. Стреми се да поддържа мирни отношения със съседните държави. С маджарите установява приятелски връзки, като се жени за дъщерята на унгарския крал Андрей II – Ана. В замяна на това получава Белградската и Браничевската област, откъснати от българската държава през царуването на Борил. Иван Асен ІІ сключва договор с епирския деспот Теодор Комнин, който в своя стремеж да прогони латинците от Цариград също се нуждае от мир с българите. Царят установява мирни отношения с латинците и със сърбите. Освен като добър дипломат се проявява и като опитен пълководец. През 1224 г. Теодор Комнин се самопровъзгласява за император и през 1230 г. нарушава договора с българския владетел, като навлиза в югоизточните предели на България. Иван Асен ІІ му нанася пълно поражение в Клокотнишката битка през 1230 г., а самият Теодор Комнин е пленен и откаран в Търново. В резултат на тази победа българският владетелят присъединява част от земите на Епирската държава към България и тя достига своето най-голямо разширение. Границите й опират до Черно, Егейско и Адриатическо море. България се превръща в най-голямата и най-силна държава на Балканския полуостров. Териториалното разширение предизвиква сериозни опасения сред Латинците. За да предотврати опасността от евентуално тяхно нахлуване, цар Иван Асен ІІ започва преговори с Никейците. През 1232 г. под въздействието на папата маджарите предприемат поход на изток, но са отблъснати от българските войски. През 1233 г. цар Иван Асен ІІ скъсва унията с папата, установена през 1204 г. от цар Калоян, тъй като римската курия е покровител на латинците. Така през 1235 г. се възобновява Българската патриаршия. След установяването на военен съюз с никейците през 1235 г. царят предприема съвместен поход против Латинската империя, който завършва без успех. Скоро след това, страхувайки се от предстоящ кръстоносен поход, цар Иван Асен ІІ скъсва своите отношения с никейците и променя враждебната си позиция спрямо латинците. След като походът от 1239 г. почти не засяга пределите на българската държава, цар Иван Асен ІІ се опитва да подобри отново отношенията си с никейците, но скоро умира. Така, в продължение на по-малко от четвърт век, без да води много войни, цар Иван Асен ІІ оставя една огромна по своите териториални размери държава. България се превръща в най-значителния фактор на Балканския полуостров. Макар през по-голямата част от своето царуване цар Иван Асен ІІ да отделя повече внимание на своите отношения със съседните държави, той допринася не малко и за развитието на вътрешнополитическия живот на страната. По негово време настъпва истински стопански и културен разцвет. Развиват се търговските връзки на България със съседните балкански държави. Българските търговци установяват непосредствен контакт и с адриатическата република Рагуза (Дубровник). Оживлението в стопанския живот предизвиква нужда от пари и това довежда до сечене на български монети - медни, сребърни и златни, извършено за пръв път в историята на българската държава. С редица грамоти предоставя щедри дарения на голям брой български черкви и манастири. \r\nЗа изготвянето на историческата справка на  Агенция “Фокус”  са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”", "date": "2019.06.24", "title": "Денят 24 юни в българската история"}
{"url": "http://www.focus-news.net/news/2019/06/24/2673156/sofiya-ekipite-na-avariyna-pomosht-i-preventsiya-sa-otreagirali-na-10-signala-za-zaviryavaniya-i-padnali-kloni-na-darveta.html", "text": "Във връзка с интензивните валежи през нощта в София 6 екипи на дирекция „Аварийна помощ и превенция” на Столична община са извършили обходи на терен и са отреагирали на сигнали. Това съобщиха от пресцентъра на   Столична община  . Към момента градският транспорт се движи навсякъде по обичайните си маршрути.  Екипите на „Аварийна помощ и превенция” са отреагирали на 10 сигнала за завирявания  и паднали клони на дървета. Поради наноси по пътните платна в транспортния тунел на Лъвов мост се организира почистване и движението в посока „Люлин” ще е затруднено.  \r\nЗа днес за София е обявен жълт код по данни на Националния институт по метрология и хидрология. Очакват се валежи и гръмотевични бури, по-интензивни в следобедните часове.", "date": "2019.06.24", "title": "София: Екипите на „Аварийна помощ и превенция” са отреагирали на 10 сигнала за завирявания  и паднали клони на дървета"}
{"url": "http://www.focus-news.net/news/2019/06/24/2673168/usgs-zemetresenie-s-magnitud-75-raztrese-iztochen-timor-i-indoneziya.html", "text": "Дълбоко земетресение с магнитуд 7.5 разтресе бреговете на Източен Тимор и Индонезия в понеделник, съобщава  Геологическата служба на САЩ (USGS) , като отбелязва, че не се очаква образуването на вълни цунами. \r\nСилният трус предизвика тревога в столицата на Източен Тимор Дили, което накара хората да избягат от къщите си, но няма непосредствени съобщения за смъртни случаи или наранявания. \r\nЗеметресението е усетено и на прочутия индонезийски остров Бали, но засега няма съобщения за разрушения. \r\nПревод и редакция:", "date": "2019.06.24", "title": "USGS: Земетресение с магнитуд 7.5 разтресе Източен Тимор и Индонезия"}
{"url": "http://www.focus-news.net/news/2019/06/24/2673167/georgi-tarnovaliyski-bsp-ne-provede-kongres-a-myuzikal-na-korneliya-peya-pod-dazhda.html", "text": "Георги Търновалийски, народен представител от ПГ на „БСП за България”, в разговор с Илиана Беновска в предаването  “Беновска пита”  по  „Радио К2”  и  „Канал 3”  коментира актуалните политически теми: Конгресът на БСП от 16-ти юни , съобщиха от екипа на  предаването .  \r\n    „Г-н Търновалийски, я се изправете, как сте със шпагатите, можете ли да правите шпагати?”, попита водещата своя гост в началото на разговора. Той отговори, че не може. „А Корнелия Нинова може ли?”, продължи водещата. Търновалийски отговори: „Не съм забелязал, интересно е, ако ще може!”. „Не се ли опита тя да направи „политически шпагат” на конгреса на БСП между онези, които я възхваляват и онези, които търсеха прагматичния отговор за гръмкия провал на БСП на евроизборите?”, попита Беновска. Социалистът заяви: „Ама Вие конгрес ли гледахте? Аз мисля, че конгрес нямаше!”. „А какво беше това – мюзикъл? И Корнелия Нинова какво го играеше, „Пеещ под дъжда ли?”, попита водещата Илиана Беновска. Търновалийски заяви, че конгресът на БСП е най-висшият орган и взима решения, но в случая не е взел никакви решения. \r\n   „Някой оспорва ли правно този мюзикъл „Пеещ под дъжда”?”, попита водещата Илиана Беновска. Георги Търновалийски отговори, че няма такова нещо и попита кое да се оспорва. „Ами че нещо, което не е било такова, формулирано във вашия устав, сиреч конгрес, се обявява за конгрес!”, поясни водещата. Търновалийски отговори, че БСП е сериозна политическа сила със сериозни задачи и не е сега времето да се занимава със съдебни битки, достатъчни са другите битки, в които партията участва.  \r\n   „Ами досега вие загубихте всички битки, Корнелия начело на партията вече две години и няколко месеца!”, отбеляза водещата Илиана Беновска. Събеседникът й попита „кои ние?”. „Онези, които искате партия, за да е партия на трудещите се, на младите ако щете, на по-възрастните, да защитава правата, а не да изважда на дневен ред кандидати за европарламент, които не само, че не произхождат от БСП, ами хал хабер си нямат от левите идеи!”, обясни водещата. Гостът в студиото заяви, че тук е моментът да обясни, че терминът „вътрешнопартийна опозиция” е бил въведен от сегашното ръководство на БСП. Според него в БСП винаги е имало хора с различно мнение, но за първи път се говори за вътрешнопартийна опозиция. „Да, ние всички сме в опозиция, защото в момента управлението на държавата е в друга политическа сила. И ние смятам, че сме сериозна опозиция и това е една от задачите ни. Но по-важните задачи са да говорим за политика, за идеите, които ние някак си загърбихме и забравихме. Защото това ръководство, казвам го като мое мнение и напълно отговорно, има три основни фундаментални грешки, които, ако много бързо не бъдат отстранени и решени, партията е в опасност. На първо място това ръководство начело с председателя раздели партията, като отстраниха доказани авторитети в партията, опитаха се да омаловажат тяхната роля и да ги загърбят, да не кажа да ги разгонят дори!”, категоричен бе Търновалийски.  \r\n   „Хайде да говорим поименно, кого визирате под „това ръководство”?”, помоли за уточнение водещата Беновска. Георги Търновалийски отговори, че на първо място има предвид председателя, защото партията се управлява по този начин – каквото каже председателят, това се случва, мнението на председателя и на ИБ. Водещата попита на цялото ИБ ли? Гостът й отговори, че не е сигурен, защото не е част от ИБ, но може да каже, че обикновено на заседание на НС се спуска решение или предложение на ИБ. „От кога е така – от началото на мандата на Корнелия Нинова, или е дългосрочна практика от предишни председатели?”, попита водещата Илиана Беновска. Търновалийски отговори: „Аз смятам, че това е достижение на председателката Нинова. Тя въведе нещо различно в БСП – това, което има като идеи и предложения ИБ, първо да бъде съобщено на медиите и след това да бъде обсъждано и гласувано в НС!”.  \r\n   „Да Ви попита простичко – все едно се прибирате вкъщи и жена Ви Ви пита – защо го търпите?”, попита водещата Илиана Беновска. Георги Търновалийски отговори, че това нещо с колегите му не го търпят. Водещата заяви, че все пак тази практика продължава. Гостът й обясни, че това са процедури, Корнелия Нинова е избрана на конгрес на БСП, има мандат и ако сама не реши да напусне поста си, няма как да бъде сменена. „Вярно ли? Вие чувате ли се какво говорите? Аз казах в коментара си, че ако това продължава по същия начин, може би филмът, който се прожектира в момента, образно казано, „БСП – 128 години”, може да завърши с надпис „Край” на черен фон и на празна зала! Нали разбирате?”, попита водещата Илиана Беновска. Гостът й отговори, че много хора искат това да се случи, но то няма да се случи. Той отново подчерта, че сегашното ръководство е направило доста грешки и спомена още една от тях – липсата на коалиционна политика.  \r\n   „Казахте, че Нинова е отстранила знакови лица, можете ли да споменете някои от тях?”, попита водещата Илиана Беновска. Георги Търновалийски заяви, че на първо място би споменал Сергей Станишев, защото всички са станали свидетели на драмата с евролистата на БСП. Други важни личности са Михаил Миков, Атанас Мерджанов, Георги Божинов, Чавдар Георгиев, Георги Гергов, Красимир Янков, Димитър Дъбов. Според Търновалийски това са безспорни авторитети, които не са чути, обявени са за вътрешна опозиция на председателката. Мненията на изброените хора не се зачитат, а те са нужни на партията. „Доколкото си спомням освен Георги Гергов никой друг не е официално отстранен!”, отбеляза водещата. Търновалийски отговори, че тези хора са членове на НС, но тяхното мнение не се зачита, а това е вредно за партията.  \r\n   „Добре, и какво от това? То си продължава, сега Кирил Добрев ми каза, че ще има пленум!”, заяви водещата. Георги Търновалийски каза, че сега го научава от нея и това е пример за това как се управлява БСП. Той попита кога ще се състои пленумът. Беновска отговори, че пленумът ще се проведе на 29-ти или 30-ти юни. Социалистът продължи, че през последните месеци позициите в НС като кворум и мнозинство са се променили, съотношението на силите се е променило. „Може да е към по-добро?”, отбеляза водещата Илиана Беновска. Събеседникът й отговори, че сигурно е така. „Иронизирате ли ме, защото аз Ви иронизирам?”, попита водещата. Търновалийски заяви, че е напълно сериозен и смята, че през последните месеци съотношението на силите в НС се е променило към по-добро и членовете на този орган вече са започнали да се вслушват и в чуждото мнение.  \r\n   „Аз не можах да видя на онова, което се опитах да нарека конгрес, но с Вас стигнахме до мисълта, че това е мюзикълът „Пеещата под дъжда” на Корнелия Нинова, да бъде чута друга мисъл, дори не беше изказано различно мнение. Даже опитите бяха плахи!”, коментира водещата Илиана Беновска. Георги Търновалийски заяви, че точно затова е казал, че не е имало конгрес. Водещата заяви, че хората като него е трябвало да поискат думата преди да приключат изказванията. Търновалийски отговори, че е имало много хора, които са чакали за изказванията, но те са били прекъснати.  \r\n   „Извинявайте, че ще се самоцитирам, но Вие забелязвали ли сте ме мен на пресконференция? Какво правя аз?”, попита водещата Илиана Беновска. „Вие сте журналист!”, отговори гостът. „Няма такова нещо, седя и чакам на микрофона. И когато някоя пиарка например, пиарката на Нинова, сещам се произволно, на първата пресконференция на Румен Радев в НДК тя каза, че той няма да отговаря на тези въпроси, аз хванах микрофона и го попитах – Вие мъж ли сте и ще ми отговорите ли? И той трябваше да ми отговори. Така че вие вместо да стоите и да чакате като балерини, да бяхте хванали микрофона и да кажете – другарко Нинова, бъдете така любезна дама да изслушате какво ще Ви се каже. Не трябваше ли така да направите?”, попита водещата Илиана Беновска. Гостът й отговори, че не смята, че конгресът е мястото за това. Според него каквото има да се казва, то трябва да се казва на заседание на НС, който е оперативният орган на партията. Според него конгресът е върховният орган на партията, той съдържа и елементи на тържественост и не бива да се допуска на него да излизат на преден план тежките противопоставяния. „Има си дневен ред. Когато Корнелия Нинова стана и каза, че няма да подаде оставка пред конгреса, следващата реплика трябваше да бъде „Закривам конгреса”. Но тя не го направи!”, заяви социалистът.  \r\n   „Но защо Вие очаквате тя да произнесе вашата реплика? Трябваше някой от вас да стане и да каже – трябва да се закрие конгресът и да се обяви нова дата! Казвам Ви го като избирател, не съм член на БСП!”, заяви водещата Илиана Беновска. Георги Търновалийски отговори, че част от участниците в конгреса са го закрили като просто са си тръгнали, а на практика не са били взети никакви решения. „Вие наистина ще ме убедите че това е мюзикъл, тя си е пяла под дъжда!”, заяви водещата. Търновалийски отговори: „Това си е Ваш извод, аз Ви казвам какво се е случило. За мен беше напълно безсмислен форум, скъпо платен. В крайна сметка над 1760 членове, гости идват в София и са посрещнати, за да чуят какво? Да чуят какви решения?”. „Да чуят вдъхновената реч на Корнелия Нинова!”, отбеляза водещата. Социалистът заяви: „Аз смятам, че това, което чухме, беше унизително, обидно, колкото за този, който го изрече, така и за цялата партия!. \r\nПредстоящото събиране на Бузлуджа. \r\n   „Сега ще ходите ли на Бузлуджа?, попита водещата Илиана Беновска. Георги Търновалийски отговори, че ще ходи. „И какво ще се получи там – Корнелия Нинова ще си каже нейните работи на микрофона, Вие поканен ли сте да произнесете реч?”, попита водещата. Събеседникът й отговори, че не е поканен, но по-важното е, че ще има хиляди социалисти, с които могат да се проведат разговори. „Била съм не един или два пъти там, сред хилядите социалисти там в тази хилядна жега и т.н, и дано пак няма чаши с нейния лик, казвам го иронично, хората се губят, не можете да се срещнете с много хора там!”, отбеляза Беновска. Народният представител отговори, че не е така и на „Бузлуджа” се среща с много хора, които не е виждал от доста време, а прави и много нови запознанства.  \r\n    „Като говорихте много справедливо за процедурите, тогава защо не поставите въпроса, споменахте преди малко знакови лица на БСП, които не са в активната политика на БСП, защо не поставите въпроса кои ще говорят? Нека тя да говори, нека да говорят и хора от нейното обкръжение. Нека Кирил Добрев да говори, блестящ оратор, но защо не поискате и представители на „отстранените”, както се изразихте Вие, да получат право на публична реч, а не на седенки под сенките?”, попита водещата Илиана Беновска. Народният представител отговори, че в БСП е необходим много тежък разговор, който, ако председателката не проведе, БСП не я чака нищо добро наесен. Предстоят много тежки местни избори и председателят на партията трябва бързо да реши проблемите. Тя трябва да проведе разговори с авторитетите на партията, трябва да проведе и разговори извън партията, защото няма коалиционна политика и да се води подготовка за местните избори, които са много тежки и може би най-важните.  \r\nКоалиционната политика на БСП и отношенията с останалите парламентарно представени партии. \r\n    „Каква трябва да бъде коалиционната политика на БСП? Към кого трябва да бъде насочена?”, попита водещата Илиана Беновска. Георги Търновалийски отговори, че дълги години БСП се е явявала в коалиция с 13 леви партии и сдружения, а в момента те са 3. Той продължи, че липсват отношения с други леви формации, които са естествени съюзници, като партията на Татяна Дончева, като АБВ. Народният представител заяви, че всяка партия участва на избори, за да ги спечели и да управлява и затова партията трябва да се обърне към естествените съюзници вляво. „Показаха ви много добре и Румен Петков, и Татяна Дончева, че не са ви естествени сътрудници на предишни избори!”, отбеляза водещата Илиана Беновска. Социалистът отговори, че те са го показали на базата на отношението, което сегашното ръководство на БСП има към тях в момента. Въпреки това АБВ и партията на Дончева са естествени съюзници на БСП. Търновалийски продължи, че БСП са прекъснали напълно и отношенията си с останалите парламентарно представени партии. „С ГЕРБ можете ли да имате отношения?”, попита водещата. Гостът й попита защо да не може. На въпроса дали с ДПС може да има коалиционни отношения събеседникът й отговори, че в миналото такива отношения е имало и не вижда защо да не може да има и в момента. Отношения, според него, може да има и с ОП, и с „Воля”. „Браво, г-н Търновалийски, ето това е съвременният политик! В името на какво обаче? Внимавайте да не сбъркате, в името на какво?”, попита водещата. Търновалийски отговори: „В името на развитието на страната и в името на нацията! Защото хората са с огромни надежди към политиците и затова ние получихме този звучен шамар и не победихме на тези избори! Това е същото нещо, което трябва да разбере нашето ръководство на партията! Ние изплашихме хората!”.  \r\n   „Г-н Търновалийски, вие се върнахте в парламента, не знам доколко сте се деквалифицирали, защото след малко предстои ваканция и съвсем ще ви стане дълга почивката, но в състояние ли сте вие да обявите от парламентарната трибуна, че това е идеалът на БСП за политика – в името на националните интереси, на националните отговорности, на благоденствието и стабилитета на държавата? БСП би могла и иска контакт с всички парламентарно представени партии, което току що казахте и да подпишете ако трябва микропрограми?”, попита водещата Илиана Беновска. Георги Търновалийски отговори, че това е неговото мнение, но не смята, че сегашното ръководство ще го направи. „Аз не питам за ръководството, питам ви тези, които милеете за БСП и Вас лично!”, уточни водещата. Народният представител отговори, че лично той не може да го направи, защото няма пълномощия за това. „Не можете ли да излезете и да кажете – аз, като народен представител от Пловдив, в името на националните интереси, в името на бъдещето на България?”, попита водещата Илиана Беновска. Търновалийски отговори, че той е част от едно цяло – от партията и от парламентарната й група. „Демек устата и умът пак е Корнелия Нинова, а вие сте тялото?”, попита водещата. Гостът й още веднъж обяви, че мястото, където тези въпроси се поставят, е НС на партията. Докато това не започне да се прави, няма да бъдат решени проблемите на партията. „А това е най-важното, да си решим проблемите в партията, защото тази така наречена битка в партията не е битка за лидера, тя е битка за партията!”, категоричен бе народният представител. \r\nКакво да очакваме от БСП на местните избори? \r\n  „На НС, който Ви съобщих, че предстои, ще го вербализирате ли това, което говорихме преди малко, или пак ще кажете – лято е, морско е?”, попита водещата Илиана Беновска. Георги Търновалийски отговори, че този разговор трябва да бъде проведен, защото предстоят избори и сега му е времето. „Ами знаете ли какъв ще бъде резултатът на изборите? Защото Вие казахте – ако председателката не проведе този разговор, чака ни крах. Ами тя няма да го проведе с вас и вие ще станете неми свидетели и само ще си сложите черните кърпи накрая на жалейката на 28-ми октомври! Ще имате ли кмет в София да ви напомня, че от 1989 г., откакто назначеният Стефан Нинов си подаде оставката заради падането на режима, вие не сте имали от 30 години кмет в София? В Пловдив също не сте имали кмет от 30 години! За местните избори какво, чакате тя да ви инициира ли, за да седнете на дебат?”, попита водещата Илиана Беновска. Георги Търновалийски отговори, че местните избори на 80% са отговорност на структурите по места, а подкрепата на централното ръководство е много важна, но не е определяща. Народният представител подчерта, че е много важен въпросът с коалициите.  \r\n   „За финал аз имам тук една разбивка на гласовете по области на евроизборите. Да вземем например Пловдив-област 21336, почти 27% са гласували за вас, а за ГЕРБ почти 32%. Вижте колко ви е малка разликата. Същото е и за Пловдив-град – 25% срещу 33%. Това гласове за Нинова ли са, за листата на Нинова ли са, или са гласове на гласоподаватели от Пловдив град и област и какво ще ги мотивира да гласуват на местните избори по-активно?”, попита водещата Илиана Беновска. Събеседникът й отговори, че това е твърдият електорат на БСП в града и областта. Има доста по-големи резерви и европейските избори не могат да бъдат мерило. „А кое ще ги мотивира? Ами кандидатите, листите, които ще подредим и разбира се работата на местните структури!”, заяви народният представител. „Вие ли ще издигнете кандидат за кмет на Пловдив?”, попита водещата. Георги Търновалийски й отговори: „Да, нашата конференция ще си издигне кандидатът за кмет и ще си подреди листата, а НС ще го утвърди!”, с което завърши разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 23-ти юни 2019 година.", "date": "2019.06.24", "title": "Георги Търновалийски: БСП не проведе конгрес, а „мюзикъл“ на Корнелия „Пея под дъжда“"}
{"url": "http://www.focus-news.net/news/2019/06/24/2673162/mezhduvedomstvenata-rabotna-grupa-po-zakonodatelnite-promeni-shte-zasedava-za-razsledvaniyata-sreshtu-trimata-golemi.html", "text": "Междуведомствената работна група по законодателните промени ще заседава за разследванията срещу „тримата големи“, предаде репортер на  Агенция „Фокус“ . Заседанието ще се проведе в 14.00 часа. „Не възразявам за втора среща“, каза министър Данаил Кирилов във връзка с призивите на участниците за второ заседание на групата. Кирилов председателстваше първото заседание на Междуведомствената работна група, което продължи близо 2 часа. Групата се занимаваше с подготвяните изменения в Закона за съдебната власт и НПК, свързани с възможността за отстраняване от длъжност и разследване срещу тримата най-висши магистрати - председателя на ВКС, на ВАС и главния прокурор. На  първото заседание на освен министърът на правосъдието бяха зам.-министър Евгени Стоянов и зам.-министър Десислава Ахладова, които председателстват двете работни групи по промените в Закона за съдебната власт и НПК. В заседанието имаше представители на ВСС, ВКП и други.  \r\nДеница КИТАНОВА", "date": "2019.06.24", "title": "Междуведомствената работна група по законодателните промени ще заседава за разследванията срещу „тримата големи“"}
{"url": "http://www.focus-news.net/news/2019/06/24/2673170/dobrich-ostava-ogranichenieto-za-dvizhenie-na-mps-nad-10-tona-po-pat-i-9-v-uchastaka-ot-selo-kranevo-v-posoka-varna-izpolzva-se-obhoden-marshrut.html", "text": "Ограничено е движението на МПС над 10 тона по път I- 9 в участъка от село Кранево в посока Варна. Обходният маршрут е през селата Кичево и Оброчище. Не се извършват ремонтни дейности по републиканската пътна мрежа в областта, предаде кореспондентът на  Радио „Фокус” – Варна . В Добрич усилено се работи по ул. „Никола Петков“ и по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Временната организация на движение на автомобили важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е слънчево и ясно, тихо е, температурата на въздуха е около 22 градуса.  \r\nЖулиета НИКОЛОВА", "date": "2019.06.24", "title": "Добрич: Остава ограничението за движение на МПС над 10 тона по път I- 9 в участъка от село Кранево в посока  Варна, използва се обходен маршрут"}
{"url": "http://www.focus-news.net/news/2019/06/24/2673169/", "text": "Откриха нова социална кухня в Стара Загора, е водещо заглавие на вестник  „Старозагорски новини“ . Кухненски блок към Социалния център на църквата \"Св. Паисий Хилендарски\" в старозагорския квартал \"Зора\" бе открит в неделя. Той се намира в двора на храма и е продължение на сградата, в която се помещава Социалният център. Досега храната за нуждаещите се се доставяше чрез кетъринг. Идеята е в новата кухня да се приготвя храна поне за 100 човека. Освен за нуждите на храма храна ще бъде доставяна и в другите кухни в градските църкви.  Новата придобивка бе осветена от Старозагорския митрополит Киприан, който подчерта, че всяко нещо, което се открива за добро, е благословено от бога и благодари на Община Стара Загора, на Ротари клуб \"Берое\" и на всички дарители за помощта.  На освещаването присъстваха кметът на Стара Загора Живко Тодоров и заместничката му Иванка Сотирова, зам.-председателят на Народното събрание Емил Христов, областният управител Гергана Микова, общински съветници, членове на Ротари клуб \"Берое\" и много граждани. \"За мен е голяма чест да открия новата кухня, искам да благодаря на митрополит Киприан, с когото работим прекрасно. Откакто е тук, той направи много за възвръщането на духовната вяра на миряните в епархията. Благодаря и на Ротари клуб \"Берое\" за инициативите, които правят за хората в нашия град, както и на всички дарители, които помагат за доброто на Стара Загора\", заяви кметът Живко Тодоров.  \r\nСтарозагорски учени ще снимат слънчевото затъмнение от Аржентина, e друго заглавие на всекидневника. С точно 2 минути и 18 секунди ще разполагат късно вечерта на 2 юли астрономите, за да заснемат единственото през т.г. пълно слънчево затъмнение. Природният феномен ще може да бъде наблюдаван от територията на Чили и Аржентина. Двама старозагорски изследователи на галактиката: доц. Алексей Стоев и Пенка Мъглова, още преди година са \"резервирали\" няколко квадратни метра от окрайнините на малкото аржентинско градче Куинес, недалеко от Кордоба, където ще \"разпънат\" апаратурата си. Метеопрогнозата (базирана на едновековни статистически замервания), показва, че вероятността точно в този момент и на това място облаци да забулят гледката е близка до нулата, коментира доц. Стоев. И допълва, че за всеки случай отправял по молитва към \"Началника\" да не допуска изненади като онази от 1 август 2008 г. в района на руския град Бийск, когато мощна планинска буря буквално попиляла техниката на френския екип и се наложило \"на бегом\" учените да се изнасят стотина километра по-встрани, за да не пропуснат гледката.  Тазгодишното заснемане на феномена ще бъде в рамките на съвместен българо-френско-руско-египетски проект, в който участват представители на Института за космически изследвания и технологии при БАН, Старозагорската астрономическа лаборатория \"Юрий Гагарин\", Руския физически институт \"Лебедев\", парижкия Институт по астрофизика и Института по астрономия и геофизика \"Хелуан\".  \r\nНяма на 100% пропаднали от бурите площи в старозагорска област. Това показват проверките, извършени от представители на различните структури на Министерството на земеделието, храните и горите (МЗХГ), утвърдени със заповед на министър Десислава Танева, посочва още изданието. Проверките (обследванията) започнаха след големите бури в началото на юни т.г. въз основа на подадени заявления от земеделските стопани и се извършваха по два пъти на една и съща площ. Последната проверка бе на 21 юни в землището на село Малко Дряново, община Братя Даскалови. Там след преминалата силна буря земеделският производител е заявил като пропаднали 2441 декара пшеница, 1589 декара памук, 217 декара ечемик, както и други площи с лавандула и слънчоглед. В своето заявление до общинската служба по земеделие стопанинът е записал, че в резултат на падналата градушка и стичащите се водни маси посочените култури са напълно пропаднали. За установяване на фактите е сформирана комисия, която на 14 юни извършва първичен оглед, заснема щетите и дава предписание за рекултивация на площите, които стопанинът е заявил като изцяло провалени. При повторното обследване на 21 юни членовете на екипа по верификация констатираха, че препоръките за рекултивиране или дисковане на посевите не са изпълнени. Комисията, извършила повторния оглед, включваше представители на Общинската служба по земеделие в Братя Даскалови, Областната дирекция \"Земеделие\" - Стара Загора, Държавен фонд \"Земеделие\", БАБХ, РД \"Борба с градушките\" - Стара Загора, както и специалист от Института по памука и твърдата пшеница в Чирпан, представител на Община Братя Даскалови и журналисти. В проверката на място участие взе и директорът на ОД \"Земеделие\" - Стара Загора, Елка Бонева. В присъствието на упълномощен представител на земеделския стопанин специалистите констатираха, че при по-голямата част от площите щетите са в размер между 40 и 70% и по смисъла на закона те не подлежат на държавната помощ за преодоляване на щети от градушки и други природни бедствия. Елка Бонева припомни, че подобна финансова подкрепа се отпуска единствено в случаите на 100% пропаднали площи.", "date": "2019.06.24", "title": "Преглед на основните теми в старозагорския печат"}
{"url": "http://www.focus-news.net/news/2019/06/24/2673172/denyat-24-yuni-v-svetovnata-istoriya.html", "text": "На тази дата през 1948 г. СССР започва блокадата на Берлин. Съюзническите сили започват да снабдяват своите части в града по въздуха. Федералната комисия по търговията на САЩ обявява решението си за задължаване на производителите на цигарени изделия да включват върху опаковките си надпис, предупреждаващ за вредата от тютюнопушенето на \r\nНа 24 юни 1934 г. столицата на Украйна е преместена от Харков в Киев. \r\nПървата изложба на Пабло Пикасо, която постига голям успех, е открива в Париж през на 24 юни 1901 г.   аржентинският футболист Лионел Меси, американският физик Виктор Франц Хес, Филипа д'Авен, съпруга на английския крал Едуард III...   американският актьор  Илай Уолък, румънският поет Михай Бенюк, Мария Лешчинска, полска принцеса и кралица на Франция (1725–1768).  2014 г.  \r\nПрезидентът на Финландия Саули Нийнистьо назначава нов кабинет начело с 46-годишният Александър Стуб досегашен министър по европейските въпроси и външната търговия на мястото на Юрки Катайнен, който през април обявява, че иска да работи в европейските институции. 2014 г.  \r\nСАЩ либерализира режима за износ на нефт от страната. 2013 г.  \r\nВ Гърция се съставя ново правителство. За заместник министър-председател и министър на външните работи е назначен председателят на ПАСОК Евангелос Венизелос. Демократична левица излиза от правителството заради затварянето на държавната телевизия. Кабинетът е с нови министри на правосъдието, административната реформа, транспорта и отбраната от квотата на ПАСОК. 2012 г.  \r\nНа Галапагоски острови на 100 години умира последният представител на 11-тия подвид на Слонската костенурка - „Geochelone nigra abingdoni“ - Самотният Джордж от остров Пинта. 2011 г.  \r\nМеждународният трибунал по Руанда Геноцид в Руанда осъжда на доживотен затвор бившия министър на Руанда по семейните и женски въпроси Полин Нирамасухуко, с което тя става първата жена осъдена във връзка с геноцида над племето Тутси през 1994 г., когато са избити над 800 хиляди човека. 2002 г.  \r\nПри най-тежката в Африка влакова катастрофа, станала в Танзания, загиват 281 души и над 400 са тежко ранени. 2001 г.  \r\nРуският писател Александър Солженицин завършва своето изследване за живота на евреите в Русия.  1999 г.  \r\nПравителството на САЩ предлага 5 млн. долара за залавянето на президента на Югославия Слободан Милошевич. 1999 г.  \r\nИзраелската авиация бомбардира бази на мюсюлманската групировка  „Хизбула” в Южен Ливан. 1977 г.  \r\nАмериканските данъчни служби съобщават, че американският президент Джим Картър не е платил данъците си за 1976 г. Тридесет и деветия президент на САЩ управлява в периода 1977-1981 г. Той е представител на Демократическата партия. През 1946 г. завършва Военноморската академия и до 1953 г. служи във ВМС на САЩ. От 1971 до 1975 г. Картър е губернатор на щата Джорджия. Приносът му в световната политика е разнопосочен - посредничи за подписването на споразуменията от Кемп Дейвид между Израел и Египет, защитава човешките права в международна политика още преди края на Студената война, ангажира се в решаване на конфликтите на няколко континента, води посреднически и миротворчески мисии в Судан, Етиопия, Еритрея, Сомалия, Хаити, Северна Корея и др. През 2002 г. Картър получава Нобелова награда за мир. 1964 г.  \r\nФедералната комисия по търговията на САЩ обявява решението си за задължаване на производителите на цигарени изделия да включват върху опаковките си надпис, предупреждаващ за вредата от тютюнопушенето. 1948 г.  \r\nСССР започва блокадата на Берлин. Съюзническите сили започват да снабдяват своите части в града по въздуха. Берлинската блокада продължава от 24 юни 1948 година до 12 май 1949 г. Целта на блокадата е западните съюзници на СССР да се откажат от окупационните си зони в Берлин, който изцяло е обграден от съветската окупационна зона. Франция, Великобритания и САЩ в продължение на 11 месеца провеждат впечатляваща хуманитарна акция, като създават така наречения „Берлински въздушен мост\" от другите им окупационни зони в Германия към Берлин. 1948 г.  \r\nВъв Варшава завършва първата съвместна конференция на министрите на външните работи на СССР, Албания, България, Чехословакия, Полша, Югославия, Румъния и Унгария. Тя е в отговор на проведената преди това Лондонска конференция на САЩ, Великобритания и Франция по германския въпрос. Приема се съвместна декларация с искания за демилитаризиране на Германия, сключване на мирен договор с нея и създаване на демократично общогерманско правителство. 1945 г.  \r\nНа 24 юни 1945 г. в 10,00 ч. сутринта на \"Червеният площад\" в Москва започва Парадът на победата след края на Втората световна война (1939-1945). Парадът се командва от маршал Константин Рокосовски, който рапортува на маршал Георгий Жуков. Военните оркестри подават сигналът \"Слушайте всички!\" и изпълняват химните \"Славься, русский народ!\" на Михаил Глинка и химна на Съветският съюз. Веднага след това започва тържественият марш на войските. В него участват представители на всички действащи полкове от армейските фронтове към края на войната, военните академии, военните училища и части на московския гарнизон. В парада участват всички  носители на званието Герой на Съветския съюз, кавалерите на ордените \"Слава\", както и прославени снайперисти. 1940 г.  \r\nПо време на Втората световна война (1939-1945 г.) завършва настъплението на германската армия срещу Франция. Кампанията започва на 10 май, като подготовката и провеждането й са в изключително благоприятна за Германия обстановка. Целта на кампанията е окупация на Холандия, Белгия, Люксембург и излизане на Франция от войната. Германското командване планира да осъществи действията си на 2 етапа (операции “Гелб” и “Рот”). За провеждане на операция “Гелб” под командването на генерал-полковник В. фон Браухич са съсредоточени 136 дивизии, от тях 10 танкови, 2 580 танка, 3 824 самолета, 7 378 полеви оръдия. Главния удар се нанася от група армии “А”, командвана от генерал-полковник Г. фон Рунщет, чрез обход на линията Мажино и има за цел да раздели фронта на съюзниците и да откъсне силите им в Белгия и Северна Франция. Група армии “Б”, командвана от генерал-полковник Ф. фон Бок, има задача да овладее бързо Холандия и чрез удар в Централна Белгия да задържи главните сили на съюзниците в Белгия и след това заедно с група армии “А” да ги унищожи. Група армии “С”, командвана от генерал-полковник В. фон Лееб, има задача да отвлича по-големи сили на противника на линията Мажино. На Германия съюзното командване противопоставя североизточния фронт, командван е от генерал Ж. Жорж. Фронтът се простира от Па дьо Кале до Швейцария и е съставен от 3 групи армии. Първата група, съставена от 32 френски и 9 английски дивизии, от началото на нахлуването на противника в Белгия и Холандия трябва да заеме рубежа р. Маас, Намюр, Лиеж, Антверпен и да създаде здрав фронт на отбрана. Зад линията Мажино са развърнати втора и трета групи армии, съставени общо от 50 пехотни дивизии. В резерв на фронта стоят 17 пехотни дивизии. На североизточния фронт съюзниците имат общо 111 дивизии, около 3 100 танка и повече от 12 500 оръдия. Военновъздушните сили разполагат с 1 648 френски и 1 837 английски самолета. На 10 май германските войски нарушават неутралитета на Холандия, Белгия и Люксембург и започват стратегическо настъпление с поддръжката на авиацията и широко използване на въздушни десанти. На 14 май холандската армия капитулира. На 21 май германски танкови дивизии достигат брега на Ла Манш и отрязват 22 белгийски и 28 англо-френски дивизии в района на Дюнкерк. На 28 май белгийската армия капитулира, а обкръжените англо-френски войски с цената на големи загуби до 4 юни успяват да се евакуират в Англия. На 5 юни германската армия започва операция “Рот”. За кратко време тя успява да излезе в тил на линията Мажино и да разгроми френските войски. На 10 юни правителството се премества в Бордо. На 14 юни Париж пада без бой. Френското правителство, начело с Маршал А. Петен, взема решение за капитулация, подписана на 22 юни в Компиен. 1938 г.  \r\nМихаил Булгаков завършва романа си „Майстора и Маргарита”. Руският писател и драматург е майстор на гротеската. Син е на професор от Киевската духовна академия, а самият той завършва медицина в Киевския университет. След това работи като лекар в Смоленския край и в Киев. Булгаков започва да пише през 1919 г. Първият му роман „Белая гвардия\" е отпечатан в сп. „Россия\" (1924 г.), но не изцяло. Единствената публикувана приживе на автора книга е сборника „Дьяволиада\". 1934 г.  \r\nСтолицата на Украйна е преместена от Харков в Киев. 1920 г.  \r\nОбразувана е Чувашката автономна област, която през 1925 г. се преобразува в Чувашка автономна република. От септември 1990 г. е Чувашска ССР, а от 1992 г. - Република Чувашия. Републиката е субект на Руската Федерация и е разположена в източната част на Руската равнина, в по-голямата си част на десния бряг на р. Волга. Граничи с Нижегородска област на запад, с Република Марий Ел на север, с Татарстан на изток и с Мордовия и Уляновска област на юг. Столица на републиката е град Чебоксари. 1901 г.  \r\nВ Париж е открита първата изложба на Пабло Пикасо, която постига голям успех. Испанският художник и скулптор е роден през 1881 г. в Каталония, а от 1904 г. живее в Париж. През 1907 г. Пикасо полага основите на кубизма, типичен пример е \"Госпожиците от Авиньон\". Към 1910 г. художникът си служи с деформации в творби, близки до сюрреализма. Независимо от субективизма, произведенията му са обществено ангажирани, силно емоционални, с израз на гняв и болка срещу насилието - пример за това е \"Герника\". От 1940 г. Пикасо се включва в движението за мир с плакат и рисунки \"Гълъбът на мира\". 1894 г.  \r\nИталианският анархист С. Казерио убива френския президент Мари Франсоа Сади Карно. Карно е роден на 11 август 1837 г. Той е четвъртият президент на Третата република, като заема този пост от 1887 г. до смъртта си. Преди това е министър на обществените строежи (1880-1885 г.) и министър на финансите (1885-1886 г.). Карно е син на политика Иполит Карно, племенник на физика Никола Леонар Сади Карно и внук на Лазар Карно, също политик. 1812 г.  \r\nВойските на Наполеон пресичат река Неман и навлизат в Русия. Походът срещу Русия е несполучлив и Наполеон е принуден да отстъпи, като потегля обратно за Франция. Основната му грешка в руския поход е не толкова военна, колкото политическа. Вместо да даде свобода на руския народ, като разруши феодално-крепостническата система, премахне самодържавието и въведе конституционно управление, той окупира Русия. Това позволява на Александър I и царедворците да го обявят за враг на Русия и на православната вяра. Целият руски народ се вдига на война за защита на вярата и отечеството. 1717 г.  \r\nВ Англия е създадена първата в света масонска ложа. \r\nРелигиозно-етичното движение възниква в Англия със създаването на т. нар. “Велика ложа” през 1717 г. и след това е разпространено в целия свят. То проповядва обединяването на хората върху принципите на братството, любовта, равенството и взаимопомощта, преплитайки ги с елементи на религиозен мистицизъм. 1713 г.  \r\nРусия и Османската империя подписват мирен договор, с който се слага край на Руско-турската война (1710 - 1713 г.). Договорът повтаря основните клаузи на Пруския мирен договор от 1711 г. Русия отстъпва на Османската империя Азов и съединената с него територия до р. Орел. Освен това се задължава да изтегли войските си от Полша. 1509 г.  \r\nХенри VIII е коронован за крал на Англия. Вторият английски крал от династията Тюдори е един от най-ярките представители на английския абсолютизъм. По време на неговото управление е проведена Реформацията, която той разглежда като важно средство за укрепване на абсолютизма и кралската хазна. Повод за Реформацията е отказът на папата да утвърди развода на Хенри VIII с Катерина Арагонска и женитбата му с Ана Болейн. През 1534 г., след скъсване на отношенията с папата, Хенри VIII е провъзгласен от парламента за глава на англиканската църква. Томас Мор, обявил се против Реформацията, е екзекутиран на следващата година. През 1536 г. и 1539 г. е проведена секуларизация и манастирските земи преминават в ръцете на аристокрацията. Съпротивата срещу тази политика е жестоко потушавана. Огромните разходи на двора и войните с Франция и Германия довеждат в края на управлението на Хенри VIII до пълна икономическа и финансова разруха. 1497 г.  \r\nДжон Кабот достига до остров Нюфаундленд, Канада. Истинското име на италианския мореплавател е Джовани Кабото. Той е роден в Генуа в средата на XV в. През 1476 г. се преселва във Венеция, а през 1490 г. постъпва на английска служба. Изпратен е от бристолските търговци да търси западен морски път до Китай и точно тогава стига до остров Нюфаундленд. През 1498 г. Кабот достига и до американския континент. Изследва източното крайбрежие на Северна Америка. 1099 г.  \r\nОснован е Орденът на свети Йоан Йерусалимски - един от най-старите християнски ордени, съхранили се до наши дни. Той е основан от монашеско братство, издигнало болница на името на Св. Йоан в Йерусалим, в която да се лекуват поклонници и кръстоносци. От 1120 г. орденът на Св. Йоан става самостоятелна организация, в която се вливат и рицари кръстоносци. В края на XII в., когато християните са прогонени от Палестина, йоанитите се настаняват в Кипър. През 1307-1309 г. орденът вдига мощна крепост на остров Родос, където над два века рицарите успяват да отбият многобройните опити на турците да завладеят острова. През 1522 г. Сюлейман Великолепни успява да разбие със своите 200 000 войници съпротивата на 300 йоанити. През 1530 г. императорът на Свещената римска империя Карл V, надявайки се по този начин да предпази Рим от набезите на Османската империя, предава Малта за вечно владение на рицарите хоспиталиери на св. Йоан Йерусалимски. Там йоанитите се изправят срещу нашествието на 30 000 еничари. 700 рицари, предвождани от Ла Валета (чието име днес носи столицата на Малта), разбиват нападателите. Така Орденът на Св. Йоан завинаги свързва името си с Малта и става Малтийски. През 1798 г. когато Наполеон завладява острова 53 рицари минават на служба при Бонапарт. Онези, които не желаят да се подчинят на Наполеон намират силен закрилник за оцеляването на ордена в лицето на руския император Павел I, който иска да превърне Малта в руски бастион в Средиземноморието. Подслонили се при него рицари йоанити го провъзгласяват за нов магистър на ордена, но Ватиканът не признава официално този избор. На тази дата са родени: 1986 г.  \r\nРоден е Лионел Меси, аржентински футболист, играещ за FC Barcelona. 1895 г.  \r\nРоден е Джак Демпси, американски професионален боксьор, който е Световен шампион в тежка категория от 1919 до 1926 година. Един от най-агресивните боксьори в историята на този спорт, с изключително мощен удар, много популярен сред боксовата общественост в началото на ХХ век. 1883 г.  \r\nРоден е Виктор Франц Хес, американски физик, Нобелов лауреат през 1936 г. 1311 г.    \r\nРодена е  Филипа д'Авен, кралица на Англия, по-известна като Филипа дьо Ено. Тя е съпруга на крал Едуард III. На тази дата умират: 2014 г.    \r\nУмира Илай Уолък, американски актьор от еврейски произход. Участвал е във Втората световна война. Започва кариерата си на Бродуей през 1945 г. и печели награда „Тони“ през 1951 г.  Прави дебюта си в киното през 1956 г. във филма Baby Doll и след това се снима в много и различни филми, между които „Великолепната седморка“, „Златото на Макена“, „Добрият, лошият и злият“, „Кръстникът 3“ и други. Изиграл е 80 роли в киното и почти толкова в телевизионни постановки. Пише автобиографична книга през 2005 г. Продължава да се снима чак до 2010 г., което го прави един от най-възрастните активни актьори в Холивуд към онзи момент. Женен е за актрисата Ан Джаксън от 1948 г до смъртта си през 2014 г. Имат 3 деца. 1988 г.  \r\nУмира Михай Бенюк - румънски поет, прозаик, общественик, психолог, академик. Той е един от организаторите на румънския антифашиски фронт. 1980 г.  \r\nУмира Борис Кауфман - оператор. Той е роден през 1906 г. и е брат на руските режисьори Михаил и Денис Кауфман (Дзига Вертов). Борис Кауфман емигрира във Франция, където завършва Сорбоната. Оператор е на филмите на Жан Виго. От 1942 г. живее в САЩ, където снима военни документални филми, а след 1945 г. сътрудничи предимно на Елиа Казан, Сидни Лъмет, Мартин Рит и Ото Преминджър. Снима: “24 часа за 30 минути” (1928 г.), “Маршът на машините” (1928 г.), “По повод на Ница” (1930 г.), “Нула за поведение” (1933 г.), “Аталанта” (1934 г.), “Човекът от Дакота” (1940 г.), “Пътешествие в медицината” (1947 г.), “На кея” (1954 г.), “Бейби Дол” (1956 г.), “12 разгневени мъже” (1957 г.), “Такава жена” (1959 г.), “Бегълците” (1960 г.), “Великолепие в тревата” (1961 г.), “Дългото пътуване на деня към нощта” (1962 г.), “Притежателят на заложната къща” (1964 г.), “Групата” (1965 г.), “Чао, храбрецо” (1967 г.), “Братство” (1968 г.), “Кажи, че ме обичаш, Джуни Мун” (1970 г.). 1768 г.  \r\nУмира Мария Лешчинска, полска принцеса и кралица на Франция (1725–1768). Съпруга на Луи XV. 979 г.  \r\nУмира  Ищван Йоркен, унгарски писател – сатирик \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”", "date": "2019.06.24", "title": "Денят 24 юни в световната история"}
{"url": "http://www.focus-news.net/news/2019/06/24/2673173/nidal-algafari-ninova-natovari-partiyata-na-samosval-koyto-se-dvizhi-po-nanadolnishte-bez-volan-i-spirachki.html", "text": "Нидал Алгафари, ПР-експерт и писател, в разговор с Илиана Беновска в седмичното обзорно политическо предаване  „Беновска пита“  по   „Канал 3“  и  „Радио К2“  заяви позиции по следните теми: \r\nКой и на какво основание иска, но и може ли да управлява България \r\nИлиана Беновска покани Димитър Ганев и Нидал Алгафари в студиото, за да говорят по темата, която от години е основна за Радио К2 и е пренесена и в предаването „Кой и на какво основание иска, но и може ли да управлява България“. Тъй като г-н Алгафари за първи път гостува в предаването, Беновска му подари българска червена ябълка, книгата с интервюто й с Ахмед Доган, както и клубната тениска. Тя му пожела да бъде все така остроумен, свеж и да пише своите книги. Водещата обясни, че я дава като символика на това, че се очаква тя да бъде като портрета на Дориан Грей и да по казва с това, че не изгнива, че той самият продължава а е същия.  \r\nБеновска припомни, че е напуснал лобито на БСП, и е бил един от главните режисьор и вдъхновител на изборните кампании на партията, а г-н Алгафари, че не е само БСП, а и СДС, СДС Център, ОДС, БСДП, ДПС. Водещата повтори темата на техния разговор „Кой и на какво основание иска, но и може ли да управлява България“, без да оставя на страна правното оправдание, че управлява, който печели. Според Нидал Алгафари откакто Алеко Константинов е написал Бай Ганьо нищо не се е променило – всеки иска и всеки може и са го показали. Той поясни, че е друга тема дали ще е добро или лошо управление и винаги предишните са лоши, а от новите започва бъдещето. „За съжаление в България в момента поне от тези политици, които излизат на пазара, единственият, който се доказа, че може да управлява и то доста дълго време е Бойко Борисов. Дали ми харесва или не, това е друг въпрос.“, каза Нидал Алгафари, а водещата го попита дали му харесва. Отговорът на събеседника й бе положителен, защото според него Борисов прави най-доброто, което може да се направи в рамките на България.  \r\nЗащо хейтят Борисов \r\nБеновска попита защо го „хейтят“, а отговорът, който получи е: „Аз не познавам някой в България, който се е издигнал малко повече от останалите, да не са го хейтнали.“ \r\nНидал Алгафари се върна на друга тема, когато идват от комитета „Нобел“ за литература да канят наши големи таланти като Славейков и Талев, а „ние сами сме си ги бутали назад“, по думите му. Беновска каза, че Борисов обича да цитира вица, в който няма нужда от пазач на котела на Ада, който да натиска врящите вътре, защото сами се дърпаме. Според Нидал Алгафари сквернословенето е типично за частта от Европа, която е на изток от Виена. „Това не се случва в другия свят. Там уважават човека, който е успял“, каза той и допълни, че са малко тези, който ще тръгнат да го обиждат заради самата обида, а при нас това е задължително. „В България се оказа, че най-лесното нещо е да наречеш някой корумпиран и за жена да я наречеш, че е лека жена.“, заяви Нидал Алгафари, а когато някой поиска доказателства за казаното, според него започват да шикалкавят.  \r\nВодещата зададе въпрос: „Не се ли уморяват твърде лесно? Нали Корнелия Нинова искаше да става министър-председател и викаше Бойко Борисов зад вратата на Народното събрание да се разбират по мъжки. Две години са, ама Борисов колко години не дава на власт?“, а според г-н Алгафари трябва да се видят причините и не е достатъчно да се смята, че са само личности. „Проблемът на БСП основно е в това, че те загубиха оръжията си. Те отиват да се бият без никакви оръжия.“, каза той. Беновска попита дали БСП са имали оръжия, а събеседникът й заяви, че това, което са имали като оръжия са онези малки пражки, с които да стрелят по танковете с псувни и намеци за нещо, което може би се е случило. На въпрос защо ги подценява така, Нидал Алгафари отговори, че много отдавна в тази партия е трябвало да се създадат условия и да се разбере какво значи ляво, на каква основа са леви и какво е лявата политика. Беновска попита дали става за Корнелия Нинова и екипа й или националния съвет. Гостът й уточни, че става въпрос и преди нея, по времето на Сергей, Михаил Миков и дори преди това. Той добави, че някои хора в партията все още вярват в работническата класа, борбата срещу монархията и монархофашизма, а такива понятия отдавна няма. Г-н Алгафари каза, че трябва някой да излезе и да каже на каква основа ще бъде тяхната идеология.    \r\nКралица във феодалното стопанство на БСП ли е Корнелия Нинова? \r\nБеновска попита: „Кралица във феодалното стопанство на БСП ли е Корнелия Нинова?“, а Нидал Алдафари отрече и допълни, че в БСП са феодали в пълния смисъл на думата, защото това са хора, които държат парите на партията и „душат душиците на партията като крепостни селяни и дават, когато им е изгодно“. Той  отново се върна на това, че проблемът е какво значи лято. Г-н Алгафари каза, че не си представя да представяш ръководство на партията, в което няма човек с не по-малко от 40 фирми и обувки за не по-малко от 5000лв и скъпи коли, при положение, че по-големият й капитал е със съзнание за селска и работническа класа. Той допълни, че са ходили да обясняват на хората Визия за България, но според него това би било възможно само ако те самите са имали визия на такъв като хората, пред които са представяли. Водещата го помоли да се откъсне от философската рамка и го попита с какво Нинова е полезна или вредна на БСП. „Аз за себе си не мога да кажа, че е полезна. С действията си, които извърши до този момент смятам, че тя натовари партията на един самосвал, който се движи по едно нанадолнище без волан и без спирачки.“, каза г-н Алгафари. На въпрос дали Борисов ще я спре, той заяви, че Борисов не се занимава с тях, защото не му е работа.  \r\nВодещата попита защо Корнелия Нинова не може да стане министър председател, а Нидал Алгафари отговори, че БСП все още се надяват на онзи техен капитал, който започва да изчезва. „Големият проблем на БСП винаги е било периферията. Това е извън твърдото ядро онези хора, които някога са докосвали червената бюлетина.“, каза той и спомена също и хората, навършили 18 години и не са гласували никога, които трябва да бъдат привлечени с някаква политика. Гостът заяви, че БСП показва на младите, че в партията може да се израства в йерархията при следните условия – ако си човек на олигарх или феодал или ако си син или внук на някой от бившата номенклатура на БКП и няма други шансове за израстване. „Иначе те искат да използват младите хора, поставят ги на първите няколко реда, че когато дойдат камерите да снимат, да видят, че има млади хора.“, ката г-н Алгафари и допълни, че тези млади хора ги има едни и същи в Пловдив, Габрово и Велико Търново например. Той допълни: „Те нямат политика спрямо периферията, да излязат навън. За да излязат навън, трябва да имат много силен екип. Екипът при Корнелия Нинова е слаб, защото вкара едни вълчета, които се ядат помежду си.“ \r\nКорнелия може да надшпагати Фандъкова в София \r\nБеновска попита дали Корнелия може да надшпагати грациозната Фандъкова в София и да спечели кметско място в София. Г-н Алгафари отговори, че Нинова ако се яви лично не може. Той допълни, че ако тя успее да избере достатъчно читав кандидат, който да успее да накара периферията да тръгне след нея, а това засега е Мая Манолова, той не вижда никой друг кандидат, който би могъл да се справи. Водещата попита: „Дали тя ще поиска да изгори, за да свети?“, а събеседникът й предположи, че те може да има по-големи амбиции и да иска да се запази евентуално за президентски пост. Следващият въпрос на Беновска бе дали на Борисов ще му бъде уютно в София, ако издигне Фандъкова за кандидат. Нидал Алгафари смята, че по-голямата част от хората в София харесват това, което тя прави, защото виждат голямото, че е направен Граф Игнатиев, но е логично да има хора, които ще се вгледат в детайлите. Той допълни, че който не работи, той не греши. „Вярно е, че в спалните на София, които са Люлин, Надежда, има все още много да се иска от нея.“, каза гостът, а Беновска заяви, че ще стигне и до там и трябва да си даде сметка колко неща са направени за толкова години. Нидал Алгафари допълни, че не иска да я хвали само, защото със сигурност има много грешки, но не може да се гледат само детайлите. Беновска изказа личното си мнение, че трябва да се направи това, което е направено с Андрей Иванов, когато е бил председател на СОС и е имало някакви съмнения, тя самата е попитала Фандъкова дали ще го освободи от поста. Водещата заяви, че трябва да се освободи от корумпираните в общината. Нидал Алгафари отговори: „Тя не може да се освободи от всички корумпирани в общината, защото голяма част от тях са от различни политически формации.“, а относно корумпираните от нейните, той каза, че може и Борисов няколко пъти е показал как това се прави, но за съжаление другите партии не го правят това. Така завърши разговорът между Нидал Алгафари и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 23 юни 2019 година.", "date": "2019.06.24", "title": "Нидал Алгафари: Нинова натовари партията на самосвал, който се движи по нанадолнище без волан и спирачки"}
{"url": "http://www.focus-news.net/news/2019/06/24/2673161/tass-yasni-sa-usloviyata-za-zapazvane-na-gazoviya-tranzit-prez-ukrayna.html", "text": "Русия е готова да запази транзита на газ през Украйна след 2019 година, но само на икономически рентабилни условия и в случай на справедливо разрешаване на съдебните спорове между „Газпром“ и „Нафтогаз“. Това заяви пред журналистите заместник-председателят на правителствения апарат на Русия Сергей Приходко, цитиран от  ТАСС . \r\n„Що се касае до транзита на руски газ през територията на Украйна, то ние сме готови да го запазим на икономически рентабилни условия и в случая, че всички съдебни спорове между ПАО „Газпром“ и НАК „Нафтогаз Украина“ бъдат разрешени справедливо“, заяви представителят на кабинета на министрите. \r\nТой подчерта, че концепцията на строящия се „Северен поток 2“ не предвижда прекратяване на транзита по действащите маршрути и „това се касае както за Украйна, така и за други страни“. „Руската страна неведнъж е заявявала, че е готова да запази транзита на газ през украинската газотранспортна система след 2019 г., но на взаимно приемливи условия. За да се случи това, трябва да се разрешат отношенията между заинтересованите компании, да се съгласуват икономическите условия и да се създаде атмосфера, способстваща нормалния диалог“, заяви Приходко. \r\nВ отговор на въпрос, ще бъде ли повдигната темата за „Северен поток 2“ и украинския транзит по време на преговорите между премиерите на Русия и Франция Дмитрий Медведев и Едуар Филип в Хавър, представителят на кабинета на министрите отбеляза, че руската страна е готова „да обсъжда всякакви теми, включително за доставките на руски газ в Европа“. Приходко припомни, че предвид увеличението на търсенето на енергоносители в Европа, Москва се стреми към диверсификация на маршрутите на доставките за сметка на използването на нова и на вече съществуващата инфраструктура при условие, че в тези проекти има икономическа привлекателност и целесъобразност. \r\nКакто подчерта Приходко, „Северен поток 2“ е чисто икономически проект, свързан с увеличаването на търсенето на газ в Европа заради съкращаването на въглищните и атомните електроцентрали. „Новият газопровод ще обезпечи устойчиви и рентабилни доставки на руски газ по най-краткия път от находищата в Ямал до потребителите в Европа“, отбеляза чиновникът. \r\n„Северен поток 2“ включва изграждането на два газопровода с общ капацитет от 55 милиарда кубически метра газ годишно от бреговете на Русия през Балтийско море до Германия. Разходите за строителство се оценяват на 9,5 милиарда евро, а стартирането му се очаква преди края на 2019 година. \r\nУкрайна се противопоставя на изграждането на този газопровод, тъй като по мнението на Киев той вреди на икономическите интереси на страната. Настоящият договор за транзит на газ през Украйна изтича на 31 декември 2019 година. Европейската комисия се надява да получи гаранции от Русия за поне частично запазване на украинския транзит от 2020 г. нататък. \r\nПревод и редакция:", "date": "2019.06.24", "title": "ТАСС: Ясни са условията за запазване на газовия транзит през Украйна"}
{"url": "http://www.focus-news.net/news/2019/06/24/2673175/pernik-v-kv-iztok-shte-se-provede-8-miyat-regionalen-festival-na-lyubitelskoto-tvorchestvo-na-vazrastnite-hora-ot-yugozapadna-balgariya.html", "text": "От 10.00 часа на откритата естрада в местността Ладовица в кв. „Изток” ще се проведе 8-мият Регионален фестивал на любителското творчество на възрастните хора от Югозападна България. Това съобщиха от пресцентъра на  Общината . Проявата се организира от НЧ Искра-1961 г.“ към кметство „Изток” с подкрепата на Община Перник и има конкурсен характер. \r\nУчастниците във фестивала ще бъдат оценявани от компетентно жури с председател доц. д-р Наталия Рашкова от Институт за етнология и фолклористика с етнографски музей при БАН и членове гл. ас. д-р Милена Любенова (ИЕФЕМ при БАН) и гл. ас. д-р Евгения Грънчарова (ИЕФЕМ при БАН). \r\nВ Регионалния фестивал ще се включат над 270 участници от 3 области – Благоевград, Кюстендил и Перник, 7 общини – Невестино, Брезник, Радомир, Дупница, Земен, Благоевград и Перник. Представители на народни читалища, дневен център за възрастни хора, пенсионерски клубове и индивидуални изпълнители. Общо 25 формации и индивидуални изпълнители. \r\nЦелта на фестивала е представянето на богатия опит на възрастните хора в областта на народните обичаи, инструментален и танцов фолклор, песенен и словесен.", "date": "2019.06.24", "title": "Перник: В кв. „Изток” ще се проведе 8-мият Регионален фестивал на любителското творчество на възрастните хора от Югозападна България"}
{"url": "http://www.focus-news.net/news/2019/06/24/2673177/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството .  Във връзка с подмяна на сградно водопроводно отклонение на ул. „Бурел“ жк. „Иван Вазов“ , се налага спиране на водоподаването от 10:00 до 17:00 часа на клиентите на „Софийска вода”, живеещи в района на: \r\n по ул. „Бурел“ от ул. „Д-р Стефан Сарафов“ до ул. „Янко Забунов“ и бл. 62А \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бурел“ пред бл. 62А.  \r\nВъв връзка с подмяна на сградно водопроводно отклонение на ул. „Ботунски път“ с. Горни Богров , се налага спиране на водоподаването от 10:00 до 15:00 часа на клиентите на „Софийска вода”, живеещи в района на: \r\n ул. „Васил Левски“, ул. „Трети март“, ул. „Шабаница“, ул. „Ботунски път“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ ъгъла с ул. „Черковна“.  \r\nВъв връзка с подмяна на сградно водопроводно отклонение на ул. „Искър“ с. Кривина , се налага спиране на водоподаването от 09:00 до 15:00 часа на клиентите на „Софийска вода”, живеещи в района на: \r\n по ул. „Равнополски път“ от ул. „Демокрация“ до ул. „Латинка“ \r\nпо ул. „Латинка“ от ул. Равнополски път“ до ул.“ Искър“ \r\nпо ул. „Искър“ от ул. „Балабана“ до ул. „Витоша“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Латинка“ ъгъла с ул. „Искър“.  \r\nВъв връзка с диагностика на уличен водопровод на ул. „Кайгана“ с. Лозен , се налага спиране на водоподаването от 09:00 до 14:00 часа на клиентите на „Софийска вода”, живеещи в района на: \r\n местност „Чикерица“, вилна зона „Свети Митър“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кайгана“ до манастир „Св. Митър“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.06.24", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/06/24/2673176/st-komisar-atanas-ilkov-odmvr-plovdiv-44-dushi-sa-zadarzhani-zaradi-sbivane-v-romskata-mahala-v-selo-rozino.html", "text": "44 души са задържани вчера заради сбиване в ромската махала в село Розино. Това каза по време на брифинг старши комисар Атанас Илков, директор на ОДМВР-Пловдив, във връзка с масовия бой в село Розино, предаде репортер на   Агенция „Фокус“ . „Във вчерашния ден около 16.30 часа получихме втори сигнал за сбиване в ромската махала в село Розино. Непосредствено след получаване на сигнала веднага бяха насочени полицейските екипи. В това число и специализираните полицейски сили“, обясни той. „След пристигане на място обстановката беше овладяна. Непосредствено след това всички с наши действия бяха установени и задържани 44 лица, които пряко са участвали в инцидента. При него няма пострадали хора има само имуществени вреди“, уточни той. По думите му опасност за хората не е имало. „Ситуацията беше овладяна много бързо. Сбиването започна в събота в следобедните часове, при което скандал беше прераснал в масово сбиване. На телефон 112 получихме такъв сигнал. Чули са се изстрели. Имало е пострадали хора. Това е вражда между два рода, която в годините назад има подобни ситуации“, каза още той.  Старши комисар Илков поясни, че в събота и неделя са извършени множествено процесуално следствени действия в селото, при които са иззети три незаконни ловни пушки и два газови пистолета. Предстои да бъде внесено обвинение на лицата.", "date": "2019.06.24", "title": "Ст. комисар Атанас Илков, ОДМВР-Пловдив: 44 души са задържани заради сбиване в ромската махала в село Розино"}
{"url": "http://www.focus-news.net/news/2019/06/24/2673178/pregled-na-dobrudzhanskiya-pechat.html", "text": "„Започна жътвата на ечемик и жито в Каварна Шабла“, съобщава на първа страница  вестник „Добруджанска трибуна“ . Производителите очакват на места рекорден добив - около 800 кг на декар, ако спрат дъждовете. И тази година жътвата на пшеница е подранила. По правило тя стартира в началото на юли. Вече има комбайни в ниви в морските общини. Според специалистите в районите, където имаше градушки, добивите няма да бъдат високи. В рубриката „Новини“- „Пенсионерски клуб участва във фолклорен фестивал в Яворово“. Добричани от клуб „Отец Паисий“ са се представили на автентичен фолклорен фестивала „С мирис на теменуги“. Организатори са Община Стара Загора, кметството Яворово и Народно читалище „Ахинора 2006 г.“. Турнето е продължило два дни. „Музикалният театър „Дея“ е с три награди от Международен фестивал в „Албена“, съобщава изданието. Младите таланти са грабнали първа награда в категория „Театрално изкуство“. Техен художествен ръководител е Лана Анцаридзе. Специалната награда на журито за специални творчески постижения е присъдена именно на нея. Театърът е получил и най-голямата награда - Гранд При, на фестивала „Утринна звезда“. „Възстановяват понто-сарматските степи на Калиакра по уникален за Европа проект“, съобщава днешното издание на  вестник „Нова добруджанска трибуна“ . Министърът на околната среда и водите Нено Димов е посетил Каварна. Работно посещение е било във връзка с реализацията на проекта. Той е озаглавен „Експериментално възстановителни процеси на приоритетен хабитат 62 С0 понто-сарматски степи“. Проектът е пръв по рода си в Европа. Стойността му е 200 000 лв. с финансиране от Министерството на околната среда и по-специално от Предприятието за управление на дейностите по опазване на околната среда. Дейностите по този проект са започнали на 15 май и продължават 36 месеца. „Еньовден - празникът на лечебните билки“, вестникът отделя място на днешния празник от Народния календар. Еньовден по принцип се чества всяка година на 24-ти юни. На тази дата православната църква чества рождението на Св. Йоан кръстител. Много често обредите и традициите на двата празника се преплитат. Навремето народът е вярвал. че от този ден преди да тръгне към зима слънцето се окъпва във водоизточниците и прави водата лековита. В ранни зори се събират билки. „Успешна 2018-та с амбициозна инвестиционна програма е отчела „Албена“ АД“, съобщава изданието. Проведено е в събота Общо събрание на акционерите в дружеството. Били са разгледани три основни теми - отчет за миналата година, разпределение на дивидентите на акционерите и промяна в състава на борда на директорите. За 2018-та е отчетен 3% ръст при реализираните нощувки и 9% в средния приход на нощувка. Сред мащабните инвестиции в инфраструктурата е завършването на последния етап от изграждането на „Бялата лагуна“ с нова 5-звездна хотелска част. Тази година ваканционното селище празнува 50 години от своето създаване и обръща поглед към бъдещето - политика за устойчиво развитие и пълно затваряне на икономическия цикъл.", "date": "2019.06.24", "title": "Преглед на добруджанския печат"}
{"url": "http://www.focus-news.net/news/2019/06/24/2673164/hurryiet-erdogan-pozdravi-noviya-kmet-na-istanbul.html", "text": "Турският президент Реджеп Таийп Ердоган приветства високата избирателна активност на местните избори в Истанбул и поздрави новия кмет, пише електронното издание на турския вестник  Hurryiet . \r\n\"Поздравявам Екрем Имамоглу, който спечели изборите според неофициалните резултати\", каза президентът в Туийтър. \r\nДържавният глава заяви също, че избирателният съюз на управляващата Партия на справедливостта и развитието (ПСР) и Партията на националистическото движение (ПНД) ще продължи и в бъдеще. \r\n\"Гласоподавателите в Истанбул ще направят най-точното решение за града\", заяви Ердоган пред репортери по-рано през деня, след като гласува в района на Ютудьдар в Истанбул от анадолската страна. \r\nИзбирателната активност възлиза на близо 85% от общо 10,570,222 гласоподаватели. Бяха преброени най-малко 8 680 850 валидни гласа. \r\nНай-големите съперници Бинали Йълдърим и Екрем Имамоглу се състезаваха за кметското място на най-големия град на Турция на 23 юни. \r\nПревод и редакция:", "date": "2019.06.24", "title": "Hurryiet: Ердоган поздрави новия кмет на Истанбул"}
{"url": "http://www.focus-news.net/news/2019/06/24/2673179/blagoevgrad-spektakalat-pod-manastirskata-loza-shte-bade-predstaven-v-grada.html", "text": "Спектакълът „Под манастирската лоза“ ще бъде представен в Благоевград от 19.00 часа. Това съобщиха за  Радио „Фокус“ – Пирин  от Драматичен театър „Никола Вапцаров“. Представлението се поставя за първи път на сцена като самостойно театрално произведение. Цикълът от разкази на Елин Пелин е изключително популярен и отделни части от него са били включвани в най-различни спектакли през годините, но никога досега не е поставян на сцена като цялостно произведение. Премиерата на спектакъла закри ТФ „Тара-ра-бумбия” – Територия за млад театър, а невероятната игра на актьорите от трупата на театъра и песните, които изпълняват на живо, очароваха публиката. Режисьор е Калин Ангелов. \r\nЛивия НИНОВА", "date": "2019.06.24", "title": "Благоевград: Спектакълът „Под манастирската лоза“ ще бъде представен в града"}
{"url": "http://www.focus-news.net/news/2019/06/24/2673181/dimitar-ganev-korneliya-ninova-se-opitva-da-napravi-ot-bsp-absolyutistka-partiya.html", "text": "Димитър Ганев, политолог, в разговор с Илиана Беновска в седмичното обзорно политическо предаване  „Беновска пита“  по  „Канал 3“  и  „Радио К2“  заяви позиции по следните теми:  \r\nКой и на какво основание иска, но и може ли да управлява България \r\nИлиана Беновска покани Димитър Ганев и Нидал Алгафари в студиото, за да говорят по темата, която от години е основна за Радио К2 и е пренесена и в предаването „Кой и на какво основание иска, но и може ли да управлява България“. Тя попита какъв е изводът от днешна гледна точка, а Димитър Ганев каза, че се намираме на изхода от европейските избори и на входа на местните. „Биха се заблудили партийните активисти, ако смятат, че вече не е трябвало да започне подготовката за местните избори.“, заяви, а относно обобщен отговор на въпроса на водещата, според него евроизборите са показали някои неща. На първо място те са били вот на доверие за управляващите две години след началото на мандата им, стана ясно от мнението на Димитър Ганев.  \r\nПро-ГЕРБ-аджийска агенция ли е ТРЕНД? \r\nБеновска го попита: „Ти про-ГЕРБ-аджийки си ли настроен? Твоята агенция ТРЕНД?“ Събеседникът каза с ирония: „Агенция ТРЕНД е продукт на Бойко Борисов, Цветан Цветанов, Делян Пеевски и няколко немски фондации, както и Андрей Райчев и Кънчо Стойчев.“ Водещата го попита дали се шегува, а той заяви, че това са митовете, които той е чувал. Беновска зададе въпрос дали и тя има пръст в тази агенция а отговорът, който последва бе: „Със сигурност. Това, което съм чел по форумите, това са основните хора, които стоят зад тази агенция. Представете си само каква коалиция сме се събрали!“ Димитър Ганев каза, че реалността е много по-проста, защото в основата на изграждането на агенция ТРЕНД стоят трима млади човека и това дали е про-ГЕРБ-аджийска или не, може да се съди от техните изказвания в последните няколко години.  \r\nБеновска го поздрави за отговора и г-н Ганев заключи по темата: „Нещо, което БСП се опитваха да с много усилия да демонстрират, а именно, че са реалната алтернатива на това управление, изборите показаха по-скоро, че не се възприемат като реална алтернатива на това управление, което продължава да седи като много сериозен дефицит за тях.“ Беновска сподели, че изводът, който тя сама си е направила е, че самите членове на БСП не възприемат БСП като реална алтернатива на ГЕБР, а не само избирателите като цяло и попита дали са правили такова изследване. Димитър Ганев отговори, че не са. Водещата поиска да го поръча, а гостът й заяви, че трябва само да го ценообразуват. „Ще го ценообразуваме щадящо, защото след като вие сте агенция на такива големи хора, те сигурно ви плащат добре.“, каза тя.  \r\nЗащо много хейтят Борисов \r\nНа въпрос на водещата защо толкова много го „хейтят“ Борисов, Димитър Ганев заяви, че е нормално, когато си лидер на партия и част от нея, друга част да не те харесват. Беновска попита дали кампанията на БСП спрямо ГЕРБ е била основана на хейт и даде пример с това, че Елена Йончева е разнасяла сведения за Борисов без да пояснява от какъв характер. Той заяви, че БСП е имала няколко грешки в тази кампания, първата от които е била умората. Димитър Ганев поясни, че БСП е на терен от септември месец да разяснява Визия за България, февруари месец са напуснали Народното събрание и отново са били на терен и когато е трябвало да се мобилизират и да направят здрава кампания, ги е нямало на терен и не са се виждали. Беновска попита къде и в кого е била причината. Събеседникът й открои противоречията в партията, които са се виждали през последните няколко месеца, особено при реденето на листата, като една от основните причини. Водещата зададе въпрос: „Не се ли уморяват твърде лесно? Нали Корнелия Нинова искаше да става министър-председател и викаше Бойко Борисов зад вратата на Народното събрание да се разбират по мъжки. Две години са, ама Борисов колко години не дава на власт?“, а г-н Ганев припомни, че Борисов е на власт от 2005 година първо като кмет на София, когато е спечелил частичните местни избори.  \r\nБСП и техния електорат \r\nБеновска попита дали избирателите на БСП се интересуват от категориалния апарат, идеологическия, който е съществувал още по време на създаването на партията и от днешна гледна точка, когато Нинова я владее. Димитър Ганев отговори, че от времето на Димитър Благоев през годините БСП е претърпяла много промени и несъмнено последната промяна е била на Нинова. На въпрос от водещата какво е промяната на Нинова, той заяви, че когато Нинова е поела ръководството на Позитано, тя е започнала нова идеологическа линия, която се е основавала до някаква степен на културен консерватизъм – Истанбулска конвенция, мигранти и тн. Това според него е внесло дистанция между нея и ПЕС. Беновска попита дали това би го разбрала баба й от Дуранкулак, какво е културен консерватизъм. Г-н Ганев каза, че са правили национално изследване на ценностите и е станало ясно, че възрастните хора над 60г. в България се явяват най-консервативни и това не е лошо според него. Стана ясно, че това до голяма степен съвпада със структурата на електората на БСП и тази идеологическа линия е импонирала на голяма част от симпатизантите им. Това от своя страна е докарало до конфликт с ПЕС и Сергей Станишев. Според Димитър Ганев това не е единственият проблем, защото Нинова се е опитала да наложи силово не само този курс, но и свои промени в устава. Беновска попита защо е успяла, дали тя е много силна, или опонентите й са много слаби, а събеседникът й отговори, че не е напълно успяла. Г-н Ганев заяви, че БСП е особена партия. Той раздели партиите в България на 2 – абсолютистки с ясен лидер и неговата воля се следва, каквито са ГЕРБ, АТАКА и др. и феодални с няколко много силни партийни феодали, каквато е БСП. На въпрос дали Нинова е кралицата, Димитър Ганев отрече и каза, че ролята на председателя на БСП е да пази баланс между отделните феодални партийни владения, за да може да се прокарват политики, с което Станишев се е справял много добре. „Корнелия Нинова от тази феодална партия се опита да направи абсолютистка партия.“, каза той и с това обясни силната вътрешна опозиция. Гостът основа твърдението си за силната вътрешна опозиция с отхвърлянето на листата на Нинова за евроизборите.  Беновска го попита дали Борисов ще я спре, а той каза, че той няма политически интерес да направи това. Г-н Ганев припомни, че когато българинът е бил поставен пред избор дали Борисов или Нинова да бъде министър-председател, резултатите са били категорични.  \r\nЗащо Корнелия Нинова не може да стане министър-председател \r\nВодещата попита защо Корнелия Нинова не може да стане министър-председател. Димитър Ганев даде пример с числа, когато през 2014 г на парламентарните избори ГЕРБ са имали 1 милион и 50 000 гласа след протести и провала на Орешарски. След 2рия кабинет на Борисов и скандалите с Реформаторския блок и загубени президентски избори, на изборите през 2017 г. ГЕРБ е имал 1 милион 150 хиляди гласа. Според Димитър Ганев причината не е защото са постигнали нещо велико във втория кабинет на Борисов, а са създали един полюсен модел и Борисов е заявил: „Или ГЕРБ, или БСП. Или аз, или Корнелия Нинова.“ и това е довело до прилив в редиците на ГЕРБ, когато хората са гласували за тях, за да не дойдат отново БСП на власт. Той отбеляза, че Корнелия Нинова е направила нещо много полезно за БСП – взела е партията в тежка позиция след Миков и 500 хил. гласа на парламентарни избори, тя ги е вдигнала почти двойно и е ударила електоралния таван на БСП през 2017 година, но нищо повече от това, което не  е малко. „Не успява да докара БСП в ситуация, която да победи ГЕРБ.“, каза Димитър Ганев и завърши, че това я лишава от възможността да стане министър-председател.  \r\nБеновска попита дали Корнелия може да надшпагати грациозната Фандъкова в София и да спечели кметско място в София. Г-н Ганев отговори, че не може. Водещата попита дали на Борисов ще му бъде уютно в София, ако издигне Фандъкова за кандидат. Димитър Ганев каза, че Фандъкова не се намира в добра позиция, защото е претърпяла имиджови щети. На въпрос на Беновска дали са й причинили тези щети, той заяви, че е имало обективни обстоятелства, под които са могли да я атакуват. Ганев допълни, че Фандъкова е започнала от високо ниво като рейтинг, но трябва да се има предвид, че когато тръгнеш от високо ниво, падането е относително. „Фандъкова в никакъв случай не трябва да се смята, че е труп политически, тя си има своята подкрепа.“, заключи той, но водещата направи забележка, че не е поставила така въпроса. Така завърши разговорът между Димитър Ганев и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 23 юни 2019 година.", "date": "2019.06.24", "title": "Димитър Ганев: Корнелия Нинова се опитва да направи от БСП абсолютистка партия"}
{"url": "http://www.focus-news.net/news/2019/06/24/2673184/sofiya-vtora-gradska-bolnitsa-shte-izvarshva-bezplatni-profilaktichni-pregledi-s-tsel-preventsiya-na-tuberkuloza.html", "text": "В изпълнение на дейностите на Национална програма за превенция и контрол на туберкулозата Втора МБАЛ – София ЕАД обявява „Седмица на отворените врати” за времето от 24 до 28 юни 2019 г. Това съобщиха от пресцентъра на  Столична община . Ще бъдат извършвани безплатни прегледи с цел превенция на туберкулоза.  \r\nЗаписване на желаещите трябва да се направи предварително на тел.: 02/91 58 591 от 08.30 часа до 18.30 часа.", "date": "2019.06.24", "title": "София: Втора градска болница ще извършва безплатни профилактични прегледи с цел превенция на туберкулоза"}
{"url": "http://www.focus-news.net/news/2019/06/24/2673186/kyustendil-v-obshtinata-shte-se-provede-obshtestveno-obsazhdane-za-poemane-na-dalgosrochen-dalg-za-rekonstruktsiya-na-teatara-v-grada.html", "text": "Обществено обсъждане за поемане на дългосрочен общински дълг ще се проведе в Кюстендил. Това съобщиха за  Радио „Фокус” – Кюстендил  от Община Кюстендил. Общественото обсъждане е насрочено за 18.30 часа в заседателната зала на Общината. То е на основание Закона за общинския дълг и Наредбата за условията и реда за съставяне на тригодишната бюджетна прогноза за местните дейности и за съставяне, обсъждане, приемане, изпълнение и отчитане на общинския бюджет на Община Кюстендил. Предложението е за поемане на дългосрочен общински дълг чрез сключване на договор за комбинирано финансиране с финансов инструмент. Предназначението на дълга е за финансиране на проект „Обновяване/реконструкция на Общински театър Кюстендил и изграждане и възстановяване на зона за отдих парк „Театъра“ по Оперативна програма „Региони в растеж”. Стойността на дълга е 3 100 000 лева. Проектът може да се  финансира само чрез комбинирана подкрепа – безвъзмездна финансова помощ и финансови инструменти. Финансовите инструменти представляват специализирани финансиращи схеми, които по своята същност са нисколихвени кредити и осигуряват финансова подкрепа на целеви групи крайни получатели за осъществяване на икономически жизнеспособни проекти. \r\nВенцеслав ИЛЧЕВ", "date": "2019.06.24", "title": "Кюстендил: В Общината ще се проведе обществено обсъждане за поемане на дългосрочен дълг за реконструкция на театъра в града"}
{"url": "http://www.focus-news.net/news/2019/06/24/2673166/enyovden-e.html", "text": "В българския празничен календар Еньовден стои по значение редом с Коледа, Великден и Гергьовден. Празникът има различни названия – Яневден (Софийско), Иванден (Западна България), Иван Бильобер (Североизточна България). С него са свързани множество вярвания за слънцето, водата и лечебните растения. \r\nСпоред народната вяра от този ден слънцето започва да умира, а годината клони към зима. Преди да поеме дългия си земен път, то спира да си почине и окъпано в „живата вода“, изгрява много рано сутринта на Еньовден, за да се прости със света, който няма да види до догодина. Християнизиран вариант на тази представа е митологемата за Св. Еньо, който „облича кожуха и отива да донесе зима“, „Свети Еньо започва да си кърпи кожуха и се стяга за зима“. За сбогуване с еньовденското слънце всички трябва да станат рано и да посрещнат неговия изгрев, за да усетят лековитата роса, която то отърсва от себе си, миейки се преди път. Започне ли да се показва слънчевият диск, всеки трябва де се обърне с лице към него и през рамо да наблюдава сянката си. Отразява ли се тя цяла, ще бъде здрав човекът през годината, а очертае ли се наполовина – болест ще го мори. \r\nВ нощта срещу празника особена магическа сила придобива и водата. За лечение и гадаене при залез слънце се взима от чист сладък извор „мълчана вода“ (налята при пълна тишина, за да не се погуби от човешки глас магическата й сила). През нощта срещу празника не бива да се пие вода, нито да се налива, а в самия ден не се пере, за да не се поболее член на семейството. \r\nВ нощта на умиращото и възраждащото се слънце е апогеят на лечебната сила на растенията. Събраните в потайна доба преди изгрев чер трън и еньовче, вратичка и комуника, иглика и маточина, се използват за лек през цялата година. Билките се вият на венци и се разпределят на св. Врач (1 юли). \r\nГрижата за съхраняване на реколтата и страхът от природните сили са породили забраната да се жъне на Еньовден. В народните представи той е „аталия“ (лош) ден и се вярва, че Свети Еньо ще порази с гръм нивата на онзи, който не го е уважил на празника му, а е отишъл да работи. \r\nИма поверие, че в нощта срещу Еньовден там, където има заровено имане, от земята излиза син пламък. \r\nНа Еньовден слънцето става рано-рано, отпочива си преди дългия път (затова и седи повече на небето), окъпва се в жива вода и така, окъпано и подмладено, се обръща, за да тръгне назад. Казват, че от радост слънцето играе и е добре в този ден да те види рано, да си вземе сбогом и да поръси с лечебните си слънчеви капки. Млади и стари се търкалят за здраве в росни ливади, къпят се в извори и реки, защото вярват, че преди тях се е окъпало и слънцето. Дори в коритата, в които през цялата година е нямало и капчица, бликва вода. \r\nМомите изнасят навън чеиза си, за да го види и благослови слънцето. Хората излизат рано по високите хълмове, за да посрещнат изгрева. Гледат сенките си и вярват, че ако ги видят цели, ще са здрави през цялата година. \r\nНа Еньовден звездите слизат на земята и баят на билките да са по-лековити. Окъпалото се слънце също им дава целебна сила. Затова рано пред изгрев се берат билки. Познават ги много жени, но най-добре ги знаят врачки и баячки. Билките се пазят за лек през цялата година. \r\nОт билките се сплита еньовски венец, през който през деня се провират моми и момци за здраве. За здраве младите се провират и под две дрянови дръвчета със завързани върхове. \r\nАко жените и момите си умият косите с вода, в която е накисната еньовска трева, няма да страдат от главоболие, а косите им ще бъдат гъсти и блестящи. Ако вържат ръж на кръста си, няма да ги боли при полската работа. \r\nНа този ден се берат и метли за къщите, за да няма „лоши духове и таласъми“. \r\nАко животните се намажат с масло, бито този ден при изгрев слънце, ще са здрави, ще дават мляко. Момците палят огньове, а после ги прескачат, за да са здрави и силни през цялата година. Брашното за празничната пита се бърка със зелена клонка. \r\nВярва се, че на Еньовден магьосници ходят по нивите и обират чуждото плодородие. Събличат се голи или по бяла риза, яхват кроено от стан или влачат след себе си престилка, с която събират росата, замесват с нея питка и като я сложат в собствения си хамбар, вярват, че и берекета оставят за себе си. Или откъсват двойните класове, които наричат „цар“ или „майка“, а при вършитба ги хвърлят в нивите си и очакват житото им да стане двойно повече. За да се предпазят, всеки стопанин зажънва в нощта преди Еньовден по няколко класа от нивата си. Като дойдат магьосниците – да я намерят обрана и да си отидат с празни ръце. \r\nНа Еньовден имен ден празнуват имената Биляна, Ивет, Ивета, Денислав, Деница, Деян, Деяна, Диана, Дияна, Енчо, Еньо, Яна, Янаки, Яне, Янета, Яни, Янизар, Янизара, Янимир, Янимира, Янин, Янина, Янис, Яниса, Янислав, Янислава, Янита, Яница, Янка, Янко, Янчо и имена на билки.", "date": "2019.06.24", "title": "Еньовден е"}
{"url": "http://www.focus-news.net/news/2019/06/24/2673187/blagoevgrad-s-normalna-intenzivnost-se-osashtestvyava-preminavaneto-prez-gkpp-kulata-promahon.html", "text": "С нормална интензивност се осъществява преминаването през ГКПП „Кулата-Промахон“. Това съобщиха за  Радио „Фокус“-Пирин  от Гранична полиция. Без забавяне се извършва преминаването на ГКПП „Илинден-Ексохи“. Спокойно се осъществява преминаването през ГКПП „Златарево-Ново село“. \r\nНатали СТЕФАНОВА", "date": "2019.06.24", "title": "Благоевград: С нормална интензивност се осъществява преминаването през ГКПП „Кулата-Промахон“"}
{"url": "http://www.focus-news.net/news/2019/06/24/2673174/", "text": "Консерваторът Манфред Вебер не се отказва от кандидатурата си да стане следващият председател на Европейската комисия и призова Европейския парламент в неделя да не оставя решенията да се взимат в „задните стаички на дипломатите“, пише европейската редакция на  Politico . \r\nВебер, водещ кандидат на Европейската народна партия (ЕНП) за изборите през май, разчита на системата на водещите кандидати, за да спечели високия пост. Но миналата седмица социалистите и либералите в парламента заявиха, че няма да подкрепят Вебер, а европейските лидери фактически елиминираха тримата водещи кандидати на среща на върха, на която не успяха да вземат решение за това, кой ще заеме водещите позиции в Съюза и решиха да продължат обсъжданията следващата неделя. \r\n„Ще бъде голяма грешка ако решенията в ЕС сега отидат обратно в задните стаички на дипломатите“, каза Вебер пред германското издание Die Welt. \r\nСлед срещата на върха германският канцлер Ангела Меркел, която подкрепя Вебер, се опита да остави отворена възможността за съживяване на шпитценкандидатите, ако лидерите в парламента постигнат сделка. Но френският президент Еманюел Макрон не спести думи относно неодобрението си за процеса на водещите кандидати, според който водещия кандидат на най-голямата политическа група автоматично става председател на Комисията. \r\n\"Ако един ден европейците решат да приемат конституция или договор, който гласи, че председателят на Комисията се избира от европейските граждани, тогава ще имаме истински европейски избори и в този момент всеки може да бъде пряко избран\", каза той след срещата на върха, \"но това не са настоящите ни договори“. \r\nВебер сега се обръща към Парламента за подкрепа. \r\n\"Сега това зависи от членовете на Европейския парламент\", каза той  пред Die Welt, добавяйки, че принципът на Spitzenkandidat е жизненоважен за \"спешно необходимата демократизация на ЕС\". \r\nВ поредица от туитове в неделя Вебер също така призова социалистите и либералите конкретно, заявявайки, че трябва да „покажат, че те са за парламентарна демокрация в Европа. Би било трагично, ако те поставят интереса на някои столици над интересите на новосъздадения избран силен“ Европейски парламент. \r\nПревод и редакция:", "date": "2019.06.24", "title": "Politico: Манфред Вебер призова евродепутатите да останат зад системата на водещите кандидати"}
{"url": "http://www.focus-news.net/news/2019/06/24/2673185/vitsepremierat-i-ministar-na-vanshnite-raboti-ekaterina-zaharieva-e-na-ofitsialno-poseshtenie-v-azerbaydzhan.html", "text": "Вицепремиерът и министър на външните работи Екатерина Захариева е на официално посещение в Азербайджан. Това съобщиха от пресцентъра на МВнР. В Баку тя ще разговаря със своя колега - министъра на външните работи на Азербайджан Елмар Мамадяров, ще се срещне и с председателя на Министерския съвет на Република Азербайджан Новруз Мамадов и председателя на Милли Меджилиса Огтай Асадов.  \r\nВизитата на Екатерина Захариева е продължение на съществуващия отличен политически диалог на високо и най-високо равнище между двете страни.  \r\nВъв фокуса на разговорите между Екатерина Захариева и Елмар Мамадяров ще бъдат резултатите от проведената на 31 октомври 2018 г. Първа сесия на Стратегическия диалог на ниво министри на външните работи. Ще бъдат обсъдени и теми, свързани с изграждането на Южния газов коридор и газовата връзка Гърция-България (IGB).  \r\nОсновно място в двустранните отношения между двете страни заема сътрудничеството в областта на енергетиката и транспорта. След изграждането на Южния газов коридор и интерконектора България - Гърция, нашата страна ще получава до 1 млрд. куб. м. газ годишно, считано от 2020 г. Това реално би диверсифицирало доставките на природен газ за Република България.  \r\nИзграждането на транспортна инфраструктура, свързваща Европа и Азия, е от съществен интерес за двете страни – на първо място, транспортния коридор между Каспийско и Черно море и международния мултимодален транспортен коридор „Персийски залив – Черно море”.", "date": "2019.06.24", "title": "Вицепремиерът и министър на външните работи Екатерина Захариева е на официално посещение в Азербайджан"}
{"url": "http://www.focus-news.net/news/2019/06/24/2673191/sliven-za-treta-godina-v-grada-se-organizira-mladezhki-lager-zdravey-zdrave.html", "text": "Младежки лагер „Здравей, Здраве!” ще бъде реализиран за трети път от 24 до 28 юни в Сливен, съобщиха от пресцентъра на Община Сливен . Лагерът е част от програма за превенция употребата на наркотици на местно ниво – „Без наркотици – здрави и успешни”. Стремежът е да бъде реализирано образователно пътешествие, където учениците да приложат наученото в училище, но и да открият интересен свят извън класната стая и компютъра. И не на последно място да усвоят здравословно поведение – чрез спорт, игри и истинско общуване. Тази година дейностите, които сме подготвили за лагерниците, са: ритуали за българското знаме; викторина „Моята България”; образователен урок по фолклор от Ансамбъл за народни песни и танци – Сливен, обучение в народни танци, текстилно печатане и плъстене; начални умения в грънчарството; изобразително изкуство и арт ателие, представяне на професията на пожарникаря и на лесовъда, конна езда, планинско ориентиране; обучение в първа долекарска помощ; състезания и игри в спортната зона; средновековни игри и стрелба с лък; запознаване с историята на крепост „Туида”, модул „Моето здраве”; работа с превантивни материали игра „Търсене на съкровището”, демонстрации на различни видове спорт; истории край „лагерния огън”. \r\nНа 26 юни ще бъде отбелязан Международният ден за борба с наркоманиите. Участниците са 750, разделени са на отбори и тази година всеки отбор ще носи име на българска планина, която кратко трябва да представи. Лагерът е една нова и различна възможност за обогатяване на превантивната практика на ОбСНВ и ПИЦ.", "date": "2019.06.24", "title": "Сливен: За трета година в града се организира младежки лагер „Здравей, Здраве!”"}
{"url": "http://www.focus-news.net/news/2019/06/24/2673192/sport-balgariya-obarna-germaniya-ot-02-do-32-geyma.html", "text": "Волейболистите от националния отбор на България прекъснаха черната си серия от 4 поредни загуби в Лигата на нациите. Момчетата на Силвано Пранди се пребориха и направиха пълен обрат от 0:2 до крайното 3:2 срещу Германия в последния си мач от турнира в Група 16 от 4-ия уикенд в Лигата, игран тази нощ в пред около 4000 зрители зала \"Аецин Токантинс\" в Куяба (Бразилия). Така българските \"лъвове\" продължават да са 12-о място във временното общо класиране с 4 победи, 8 загуби и 10 точки. Тази седмица, в последния 5-и уикенд от груповата фаза на Лигата, България ще бъде домакин на турнира в Група 18 в зала \"Колодрума\" в Пловдив, където ще играе срещу лидера в подреждането Иран, САЩ и Сърбия.", "date": "2019.06.24", "title": "Спорт: България обърна Германия от 0:2 до 3:2 гейма"}
{"url": "http://www.focus-news.net/news/2019/06/24/2673193/nimh-zhalt-kod-za-valezhi-i-gramotevichni-buri-e-obyaven-za-19-oblasti-v-stranata.html", "text": "Жълт код за валежи и гръмотевични бури е обявен за 19 области в страната. Това сочи справка на сайта на  Националния институт по метеорология и хидрология . Предупреждението е в сила за областите Видин, Монтана, Враца, Плевен, Ловеч, София-град, София област, Благоевград, Перник, Кюстендил, Пазарджик, Смолян, Пловдив, Хасково, Кърджали, Стара Загора, Велико Търново, Габрово и Русе. През следващото денонощие ще се развива значителна купесто-дъждовна облачност, ще има валежи и гръмотевични бури. Има условия и за градушки. Сумарни количества валеж за денонощието на места до 30 – 35 л/кв. м, локално и повече.", "date": "2019.06.24", "title": "НИМХ: Жълт код за валежи и гръмотевични бури е обявен за 19 области в страната"}
{"url": "http://www.focus-news.net/news/2019/06/24/2673190/the-telegraph-boris-dzhonsan-vaznameryava-da-zhivee-s-kari-simands-na-dauning-striyt-10-vapreki-skandala.html", "text": "Борис Джонсън възнамерява да живее с приятелката си Кари Симъндс на Даунинг стрийт номер 10 въпреки скандала, заради който бе извикана полиция в сегашния им дом, пише британското консервативно издание  The Telegraph , позовавайки се на свои източници, като поставя тази новина за акцент на деня. \r\nПриятели на Джонсън настояват, че нищо не се е променило във връзката на двойката, след като те бяха записани в разгара на бурен скандал от съседите си. \r\nСпоред тях, Джонсън възнамерява да се ожени за Симъндс, когато разводът с втората му съпруга Марина Уийлър бъде финализиран. \r\nОще преди скандала в ранните часове на петък циркулираха слухове, че Джонсън и новата му партньорка са се разделили, като един източник дори твърдеше, че най-вероятният бъдещ премиер на Великобритания вече спи на дивана. \r\nПревод и редакция:", "date": "2019.06.24", "title": "The Telegraph: Борис Джонсън възнамерява да живее с Кари Симъндс на Даунинг стрийт 10 въпреки скандала"}
{"url": "http://www.focus-news.net/news/2019/06/24/2673194/chez-uvedomyava-za-predstoyashti-prekasvaniya-na-elektrozahranvaneto-v-blagoevgradska-i-kyustendilska-oblasti.html", "text": "ЧЕЗ уведомява за предстоящи прекъсвания на електрозахранването в Благоевградска и Кюстендилска области, информират от  пресцентъра на дружеството . \r\nВ Благоевград планирани прекъсвания на електрозахранването ще има на улиците: „Иван Михайлов“, „Илинден“, „Майор Стефан Иванов“ и „Цар Симеон“. \r\nВ Община Кюстендил планирани прекъсвания на електрозахранването има в селата Мазарачево, Брест, Бъзовица и Горни Коритен. \r\nВ Община Дупница прекъсвания на електричеството се очакват на улиците „Васил Левски“, „Втори Януари“, „Отец Паисий“,  „Свети Иван Рилски“,  „Стефан Караджа“, „Хаджи Димитър“ и  „Яворов“.", "date": "2019.06.24", "title": "ЧЕЗ уведомява за предстоящи прекъсвания на електрозахранването в Благоевградска и Кюстендилска области"}
{"url": "http://www.focus-news.net/news/2019/06/24/2673183/viktor-orban-veber-i-timermans-se-provaliha.html", "text": "Манфред Вебер и Франс Тимерманс, водещите кандидати на Европейската народна партия и Европейските социалисти, „се провалиха“ в опита си да станат председатели на Европейската комисия, заяви унгарският премиер Виктор Орбан, като добави, че това са „добри новини“ за Унгария, защото маджарите не са искали нито един от тях да е начело на Съюза, предава електронното издание  Hungary Today . \r\nВ коментар за срещата на върха на ЕС в Брюксел, унгарският премиер заяви: „Направихме важни крачки напред“. \r\nОрбан отбеляза, че „Фидес“ е спечелила изборите за ЕП с 53% от гласовете: „Това е несравнимо: никой в Европа няма такава подкрепа“, констатира той. \r\nПремиерът отбеляза, че е обещал да използва мандата, даден на неговата партия, за да попречи на ЕС да избере лидери, които подкрепят имиграцията. Той отбеляза, че е обещал също така да гарантира, че ЕС няма да има лидер, който \"не уважава Унгария или централноевропейските страни\". \r\nОрбан каза, че е успял да спази тези обещания, защото „шпитценкандидатите, Вебер Тимерманс паднаха. Те не отговарят на нито един от критериите, така че оттеглянето им е добра новина за Унгария“. \r\nЗапитан за възможността страните от Вишеградската четворка (В4) да поставят важен пост в ЕС, Орбан заяви, че те имат „добри шансове“. \r\n„За всяка позиция на ЕС В4 има повече от двама или трима кандидати“, отбеляза унгарският лидер, като добави, че тези страни ще използват тежестта си при преговорите. \r\nТой каза, че В4 има предложения със \"специфични имена\", които биха били полезни за Унгария и Централна Европа като цяло. Той добави, че имената \"трябва да се обработват внимателно\", тъй като шансовете на потенциалните кандидати могат да бъдат компрометирани, като се разкрият публично. \r\nЛидерите на централноевропейската четворка ще се срещнат в средата на седмицата за „финални преговори“, съобщи още Орбан.  \r\nПревод и редакция:", "date": "2019.06.24", "title": "Виктор Орбан: Вебер и Тимерманс се провалиха"}
{"url": "http://www.focus-news.net/news/2019/06/24/2673195/burgas-dvizhenieto-po-pat-iii-208-aytos-provadiya-v-uchastaka-bilka-daskotna-se-osashtestvyava-v-edna-lenta-na-opredeleni-uchastatsi-poradi-chastichni-remontni-deynosti.html", "text": "Добри са условията за пътуване в областта. Това съобщиха за  Радио „Фокус“ – Бургас  от Областно пътно управление. Пътните настилки са сухи и проходими, видимостта е отлична, няма затворени пътни участъци, проходите на територията на областта са отворени за движение на всички моторни превозни средства. До 28 юни движението по път III-208 Айтос – Провадия от км 52+000 до км 69+000 в участъка Билка – Дъскотна се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци, водачите да се движат с повишено внимание и съобразена скорост. Безпроблемно се осъществява движението както по пътищата в областта, така и по основните пътни артерии на град Бургас. По-интензивен е трафикът по пътя Бургас – АМ „Тракия“, Бургас – кв. „Сарафово“, както и този в посока от и към ж.к. „Меден рудник“. В централната градска част струпване на автомобили се наблюдава в района на кръстовището с кръгово движение „Трапезица“, както и в района на ж.п. гара Бургас. \r\nМария ПОПЧЕВА", "date": "2019.06.24", "title": "Бургас: Движението по път III-208 Айтос – Провадия в участъка Билка – Дъскотна се осъществява в една лента на определени участъци поради частични ремонтни дейности"}
{"url": "http://www.focus-news.net/news/2019/06/24/2673197/veliko-tarnovo-zapochva-ukrepvane-na-svlachishteto-kray-manastira-velikata-lavra.html", "text": "От понеделник започват дейностите по укрепване на свлачището край средновековния манастирски комплекс „Великата лавра“ и църквата „Свети Четиридесет мъченици“, засегнало част от улица „Св. Климент Охридски“ във Велико Търново, съобщиха от пресцентъра на  oбщина Велико Търново . Проектът на Общината предвижда изпълнение на пилотна система с 12 фрагмента, всеки от които ще е с 12 пилоти. Общият брой на елементите и съоръженията ще бъде над 140. \r\n600 000 лева отпусна правителството за реализация на необходимите дейности по укрепване на терена и възстановяване на уличния участък и прилежащото му тротоарно пространство. \r\nСтроителните работи налагат временна организация на движението – улица „Свети Климент Охридски“ ще бъде затворена за движение от площад „Цар Асен I” до каменния мост в квартал „Асенов“. Обходният маршрут за пътуващите по направления към и от Арбанаси и Горна Оряховица е следният: Южен пътен възел – главен път Велико Търново – Варна – с. Шереметя – с. Арбанаси /двупосочно/. \r\nПроменят се и част от маршрутите на движение на градския транспорт. Крайна спирка на автобусна линия №50 става площад „Цар Асен I”. Автобусна линия №110 на курсовете в 5,41 и 6,41 от кв. „Чолаковци“ ще достига до обръщалото си кв. „Асенов“ по улиците „Читалищна“, „Михаил Кефалов“ и по обходния път зад крепостта Царевец. През останалото време /от 7,41 до 19,41/ крайна точка на тази линия става площад „Цар Асен I“.  \r\nКвартал „Асенов“ ще бъде обслужван от градска линия №5. Временна крайна спирка на автобусите ще бъде обособена край каменния мост, а към центъра на града и кв. „Колю Фичето“ те ще се връщат през кв. „Света гора“, ул. „Магистрална“, Южния пътен възел и ул. „Христо Ботев“.  \r\nВременната организация на движение влиза в сила от понеделник – 24 юни, а срокът за действие е до приключване на строителните работи.", "date": "2019.06.24", "title": "Велико Търново: Започва укрепване на свлачището край манастира „Великата лавра“"}
{"url": "http://www.focus-news.net/news/2019/06/24/2673198/kardzhali-prodalzhavat-remontnite-deynosti-po-pat-ii-59-karamfil-krumovgrad-ot-km-30-do-km-36.html", "text": "Продължават ремонтните дейности по път II-59 Карамфил – Крумовград от км 30 до км 36. Това съобщиха за  Радио „Фокус“  от ОПУ-Кърджали. Придвижването по тази отсечка от пътя трябва да се осъществява с повишено внимание, очаква се ремонтът да приключи в срок до 30 юни. По път II-59 движението Крумовград – граница област Хасково от км 36+784 до км 55+845 да се осъществява с повишено внимание, поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи в срок до 1 септември. Извършва се ремонт на уличното осветление по републикански път I-5 в участъка село Калинка – Кърджали от км 338 до км 342, движението да се осъществява с повишено внимание спрямо средната разделителна ивица, където става подмяната, в срок до 30 юни.  \r\nДвижението на МПС над 12 т по път III-5009 Козлец – Кърджали от изхода на селото до км 26 e ограничено в срок до края на годината. \r\nДарина ДЕЕНИЧИНА", "date": "2019.06.24", "title": "Кърджали: Продължават ремонтните дейности по път II-59 Карамфил – Крумовград от км 30 до км 36"}
{"url": "http://www.focus-news.net/news/2019/06/24/2673182/veliko-tarnovo-vavezhda-se-vremenna-organizatsiya-na-dvizhenieto-v-grada-po-povod-praznika-enyovden-na-samovodskata-charshiya.html", "text": "Въвежда се временна организация на движението в града във връзка с подготовката и реализацията на традиционният празник Еньовден на Самоводската чаршия. Това съобщиха от пресцентъра на  Община Велико Търново . За времето от 09.00 до 13.00 часа се затварят за движение улиците „Г. С. Раковски\" и „Поп Матей Преображенски\" до площад „Самоводска чаршия\".", "date": "2019.06.24", "title": "Велико Търново: Въвежда се временна организация на движението в града по повод празника Еньовден на Самоводската чаршия"}
{"url": "http://www.focus-news.net/news/2019/06/24/2673199/zornitsa-rusinova-poemam-angazhiment-zaedno-s-predavaneto-benovska-pita-da-populyarizirame-temata-za-zakrivane-na-spetsializiranite-institutsii-za-detsa.html", "text": "Зорница Русинова, заместник-министър на труда и социалната политика, в разговор с Илиана Беновска в предаването  “Беновска пита”  по  „Радио К2”  и  „Канал 3”   коментира актуалните политически теми: \r\nСоциалните услуги в подкрепа на най-нуждаещите се членове на обществото. \r\n„И с огромна надежда, че ще чуем нещо оптимистично каня заместник-министърът на труда и социалната политика Зорница Русинова. Моля Ви много синтезирано да говорим, за да обхванем повече теми. Какво правят пенсионерите в България? Защо се получава така, че у нас разходите за пенсии са само 8,4% от БВП, докато средно за страните от ЕС са 12,6%?”, попита водещата Илиана Беновска. Зорница Русинова отговори, че разходите за пенсии наистина представляват голяма част от социалните разходи у нас. „Няма как да не кажем, че пенсиите наистина са много ниски в страната ни, но оптимистичната ни прогноза е, че за това лято от 1-ви юли имаме увеличение на пенсиите с 5,7% за всички пенсионери. Малко над 2 милиона пенсионери ще получат малко по-високи пенсии!”, обясни тя. „Но колко реално ще получат тези хора – по 4-5 лева?”, продължи водещата. Заместник-министърът отговори, че увеличението на пенсията е различно, според размера на пенсията, средната пенсия у нас става 386 лева. Тя продължи, че за над 40 000 пенсионери таванът на пенсиите се вдига и става 1200 лева. Според нея обаче това не е достатъчно.  \r\n„Аз се извинявам, че ще Ви предложа нещо популистко, което сме правили и с министър Хасан Адемов, и с някои други – хайде да се опитаме двете с Вас да живеем с по 380 лева, да ни следят с камери?”, продължи водещата Илиана Беновска. Гостът й отговори, че това наистина би било трудно, но подчерта, че за МТСП е много важно хората с най-ниски доходи да получават и допълнителната социална подкрепа от държавата и тя върви в няколко посоки. Важно е да се отбележи, че през тази година социалният патронаж се надгражда с домашен патронаж. Това означава, че самотно живеещи хора или хора с увреждания могат да получават до 2 часа на ден медицинска грижа по домовете си. Заместник-министърът уточни, че не става въпрос за специализирана медицинска помощ, която да замести болничната помощ. „Много често възрастен човек, когато излезе от болница, има нужда в първите няколко седмици от допълнителни манипулации. Има нужда работата на един личен асистент или домашен асистент да бъде подкрепена и с болногледач или медицинска сестра и за пръв път такава интегрирана услуга ще можем да предоставим в 126 общини, 46 милиона лева сме отделили за това. Това ще обхване между 15 000 и 17 000 човека!”, обясни Зорница Русинова. На въпроса на водещата колко са нуждаещите се тя отговори, че преценката ще бъде на общинските служби по методика, която е предоставена от МЗ. „Тези методики не правят ли малко нечовешки тези оценки? Нали имаше една методика, която караше една майка да ходи вкъщи с престилка, калцуни и т.н., за да си гледа детето, помните ли го?”, попита водещата Илиана Беновска. Гостът й отговори, че не смята, че е така и подчерта, че е по-важно всеки един кмет да има възможност да подкрепи най-нуждаещите се, защото местните власти са най-близко до хората. Тя добави, че голяма част от тези хора получават ежедневно и възможността за топъл обяд през една от програмите на Агенцията за социално подпомагане. Около 270 000 души годишно получават и различни хранителни продукти. В момента започва и кампанията за енергийните помощи.  \r\n„Патронажната грижа в кои общини ще се осъществи, това големите общини ли са?”, попита водещата Илиана Беновска. Зорница Русинова отговори, че патронажната грижа е била насочена към всяка една община, която може да подаде своя проект. За съжаление около 30 общини са заявили, че не искат да изпълняват тази услуга. Според нея може би те са преценили, че това не е рентабилно като организация. Хубавото е обаче, че има 32 общини, които са решили в партньорство с други общини да предоставят услугата. „За нас това е добър пилотен модел да тестваме на местно ниво изпълнението на Закона за социалните услуги, защото той беше приет през тази година и за пръв път през този закон ние даваме възможност, когато една община не може да осигури достатъчно персонал, достатъчно социални работници или има твърде малко потребители на територията на населените места, да може съвместно с друга община да предоставя такива услуги!”, обясни заместник-министърът на труда и социалната политика. \r\n„Вие казахте нещо много важно, г-жо Русинова, че при консервативното законодателство в социалната сфера вие държите отворена вратата на този закон, за да можете гъвкаво да го промените съгласно оптимизацията на приложението му?”, попита водещата Илиана Беновска. Зорница Русинова отговори, че това е така и в момента се работи много усилено по подзаконовата нормативна уредба и до голяма степен в част от разпоредбите на този закон се стъпва на добри практики в социалната сфера, които са изградени през годините. Например за пръв път в закона се регламентира така нареченото интегрирано предоставяне на услуги. Преди седмица са отделени още 13 милиона лева за 62 общини в България, които предоставят такива услуги. „Това са центрове за ранно детско развитие, детска градина. Около тази детска градина има лекарски кабинет, има психолози, специалисти, рехабилитатори, социални работници, които едновременно работят с деца, които имат специални нужди, деца, които имат нужда от рехабилитация или съответно с родителите. Това са изключително успешни за нас проекти и затова ги продължаваме с 2 години, но за пръв път през Закона за социалните услуги трайно ще решим как през бюджета на МОН, МЗ и нашия бюджет може на едно и също място да се предоставят услуги!”, обясни заместник-министърът на труда и социалната политика. \r\nЗаконът за закрила на детето и яростната реакция срещу Стратегията за закрила на детето. \r\n„И веднага, за да разширя темата за децата, законодателната база за закрила на децата, защо в България се създава, мога да го нарека смело фалшива обстановка, че някой, ако иска да предпази децата от насилие, от асоциална среда или, изразявам се много литературно, това означава, че иска да ти отнеме детето? Аз разбира се съм против боя и никога не съм си била децата и честно казано ми харесва, че в закона е заложено, че нямаш право да го биеш и не мисля, че е възпитателно да го биеш!”, попита водещата Илиана Беновска. Зорница Русинова отговори, че не смята изобщо за нормално в 21-ви век да говорим дали е добре или не да се бият децата. Децата разбира се не трябва да се бият. Тя обясни, че също не може да си отговори на въпроса защо определен тип организации толкова яростно са атакували Стратегията за детето. „Как не можете да си отговорите? Бъдете честна и откровена. Какви са тези организации?”, попита водещата. Гостът й отговори, че част от тях са евангелистки организации, които проповядват антиевропейски и антидемократични ценности. Няма обаче консистентност на исканията.  \r\n„Извинявам се много, Вие сте отдавна във властта, бяхте и министър на труда и социалната политика и сте била на много други позиции, имам лична молба, вземете се в ръце, говорете и с министър Бисер Петков, мисля, че той няма да откаже, направете предложение за промяна в закона, който позволява финансирането на подобни организации, защото това замърсява цялата духовна среда в България! И всички мислят, че в Норвегия идват и ти режат главата!”, призова водещата Илиана Беновска. Зорница Русинова отговори, че наистина за съжаление фалшивите новини са широко разпространени и оказват твърде негативно влияние върху обществото. Тя беше категорична, че подобно законодателство, което да насърчава отнемането на деца от семействата им, в България няма и няма и да има. Заместник-министърът подчерта, че много от случаите в които системата подкрепя и закриля децата остават скрити за обществото, защото целта е да се запази спокойствието на тези деца и тяхната самоидентичност. Почти ежедневно за съжаление има случаи на изоставени деца или на насилие в дома и това са моментите, когато системата подпомага.  \r\n„Но тук ще повдигна въпроса за анализа за причините, които довеждат до това! Ще кажете – това не е наша работа, ние не сме социолози, но анализът на причините, които довеждат до насилие над децата е безизходицата на техните родители, която води до алкохолизъм, до наркотици, до кражби!”, заяви водещата Илиана Беновска. Зорница Русинова отговори, че причините са доста сложни и не винаги са свързани с безизходицата и материалното положение. Тя подчерта, че тук много активно се работи с МОН и МЗ. „Добре, и каква е перспективата пред този Закон за закрила на децата?”, попита водещата Илиана Беновска. Гостът й отговори, че единствената промяна, която е правена през настоящата година чрез преходни разпоредби в Закона за закрила на децата, е да се закрият абсолютно всички специализирани институции за деца в България. Този процес трябва да приключи до 2032 г. Остават около 22 институции, основно това са домовете за бебета от 0 до 3 години. Продължава да се работи много активно с всички деца, които са в тези домове. „За нас е много важно оттук нататък децата, които живеят в новите къщички от семеен тип, да имат наистина добра подкрепа не само от нас, социалните работници, не само от колегите от МОН, а и от цялото общество, защото те не са различни деца!”, подчерта заместник-министърът на труда и социалната политика.  \r\n„Хайде да Ви помоля за нещо, ние няколко пъти говорим за някакви съвместни инициативи между „Беновска пита”, „Канал 3” и „Радио К2”, хайде малко да помогнем с разгласа и одухотворяване на този проблем, поемете ангажимент другата седмица да се видим и да изработим един план! Казвам Ви го като многодетна майка, защото знам как трябва да се направи!”, призова водещата Илиана Беновска. Зорница Русинова отговори, че поема ангажимента и смята, че медиите са изключително важен партньор и показването на добрите практики е много важно.  \r\nКариерните форуми в чужбина. \r\n„Защо е нужно това?”, попита водещата Илиана Беновска. Събеседникът й отговори, че всеки един образован млад човек, който се върне от чужбина, е много важен за страната ни. „Вярвам, че редица сектори, които предоставят атрактивно заплащане, това са ай ти секторът, финансовите услуги, големи компании, могат да предоставят наистина качествени работни места, високо платени и конкурентни на западноевропейските. Затова сме подели тази кампания и считаме, че резултатите вече са налице, тъй като до момента над 700 младежи успяха да посетят тези кариерни форуми!”, завърши Зорница Русинова разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 23-ти юни 2019 година.", "date": "2019.06.24", "title": "Зорница Русинова: Поемам ангажимент заедно с предаването „Беновска пита” да популяризираме темата за закриване на специализираните институции за деца"}
{"url": "http://www.focus-news.net/news/2019/06/24/2673189/kyustendil-v-osogovskata-planina-shte-se-provede-sabor-na-bilkite-i-zdraveto.html", "text": "Еньовден ще отведе над 300 души в Осоговската планина на Събор на билките и здравето. Това съобщи за  Радио „Фокус” – Кюстендил  Виолета Атанасова, председател на читалище „Асклепион” – Кюстендил. За поредна година читалището организира атрактивния събор на билките и здравето „Еньовден в Осоговската планина“. Той ще започне на 24 юни от 11.00 часа в района на местността Студен кладенец. Към него по традиция се присъединяват деца от ОДК и членове на училищните клубове „Млади възрожденци“.  Вече над 300 души са се записали за участие в събора, като организаторите са осигурили транспорт за всички тях. Ще има много музика, изложба на баници, зелници и погачи, конкурс за най-красива еньовска китка, а децата ще направят билков венец, през който всички ще минат за здраве. Ще бъде проведен и традиционния карнавал, за който организаторите ще предоставят карнавални костюми на всички желаещи да излязат от всекидневните си роли и да се забавляват по един по-различен начин. \r\nВенцеслав ИЛЧЕВ", "date": "2019.06.24", "title": "Кюстендил: В Осоговската планина ще се проведе Събор на билките и здравето"}
{"url": "http://www.focus-news.net/news/2019/06/24/2673201/shumen-obshtinata-podaryava-na-pochitatelite-na-operetnata-muzika-shumla-polka-ili-istoriyata-na-parviya-balgarski-orkestar.html", "text": "Община Шумен подарява на почитателите на оперетната музика „Шумла полка“ или историята на първия български оркестър. Това съобщиха от . Спектакълът е със специалното участие на проф. Павел Герджиков. Мюзикълът „Шумла полка“ на Парашкев Хаджиев ще бъде представен на сцената на ДКТ „Васил Друмев“ – Шумен на 24 юни от 18 ч. по повод 105 години оперета в България. Спектакълът е дело на студенти от НМА „Проф. Панчо Владигеров“ – София и оркестъра и хора на бургаската опера под режисурата на проф. Павел Герджиков. Пред оркестъра на операта ще излезе диригентът Деян Павлов. В представлението участие ще вземат Бранимир Недков, солист на Държавната опера в Бургас, и Пламен Бейков, солист на Държавната опера в Русе, ученик на големия Борис Христов. От общинската администрация информират почитателите на оперетната музика, че входът е безплатен. Пропуски се получават на касата на театъра. „Шумла полка“ е името на една от композициите, създадени за първия български оркестър. Музикалната трупа е възникнала през 1850-та година в Шумен, когато в града пристигат избягалите след краха на Унгарската революция Лайош Кошут и сподвижници. С тях у нас се озовава и Михай Шафран – шивач, който е бил талантлив цигулар и интелигент. Той и приятелите му създават оркестър, с който да повдигат духа на гостоприемното българско население и да въведат в обществения живот на града европейски културни традиции. В оркестъра бързо са привлечени будни българи като Сава Доброплодни, Добри Войников и др. Не след дълго заниманията на шуменските младежи с музика стават модни, а свиренето на цигулка, китара или флейта – въпрос на престиж. Променят се обликът на Шумен, обществените порядки и нагласите на местните хора към ролята на културата в живота.", "date": "2019.06.24", "title": "Шумен: Общината подарява на почитателите на оперетната музика „Шумла полка“ или историята на първия български оркестър"}
{"url": "http://www.focus-news.net/news/2019/06/24/2673171/pravoslavnata-tsarkva-chestva-rozhdestvoto-na-sv-yoan-krastitel-enyovden.html", "text": "Православната църква чества Рождеството на св. Йоан Кръстител – Еньовден, предаде репортер на  Агенция „Фокус” . По този повод празника във всички епархии на Българската православна църква се отслужва празнична света Литургия. От 09:00 часа, с благословението на Негово светейшество Българския патриарх и Софийски митрополит Неофит, Архиерейска света Литургия в храм „Рождество на св. Йоан Кръстител“, гр. София, кв. Обеля, ще оглави Негово преосвещенство Белоградчишки епископ Поликарп - викарий на Софийския  митрополит.  \r\nС благословението на Негово Високопреосвещенство Пловдивския митрополит Николай, Преосвещеният Знеполски епископ Арсений, викарий на митрополита, ще отслужи архиерейска света Литургия от 9:00 часа в храм „Св. Йоан Предтеча”, гр. Брацигово. Никола ПЕТКОВ", "date": "2019.06.24", "title": "Православната църква чества Рождеството на св. Йоан Кръстител - Еньовден"}
{"url": "http://www.focus-news.net/news/2019/06/24/2673203/plovdiv-natovareno-e-dvizhenieto-po-uchastaka-na-am-trakiya-v-oblastta-patishtata-sa-normalno-prohodimi.html", "text": "Натоварено е движението по основните направления в Пловдивска област. Това съобщиха за  Радио „Фокус“ – Пловдив  от Областното пътно управление. По-засилено автомобилно движение се отчита по пловдивския участък на АМ „Тракия“, също по пътищата Пловдив-Пазарджик, Пловдив-Карлово и Пловдив-Асеновград-Смолян. Пътищата на територията на областта нормално проходими. Поради изграждане на ново кръгово кръстовище, движението по пътя Карлово – Сопот, при км 254 в посока София се извършва в една лента. Преминаването по пътя Карлово-Баня при р. Неволя, в района на село Баня, се осъществява в една лента поради ремонтни дейности на мостово съоръжение. Движението ще се регулира от светофарна уредба до 30 юни. Остава забранено движението на тежкотоварни моторни превозни средства над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Все още е ограничено и преминаването на моторни превозни средства по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Опасност от падащи камъни има по направленията Кричим-Стамболийски, Бачково-Нареченски бани и Юговско ханче-Югово-Лъки. Водачите трябва да преминават с повишено внимание и съобразена скорост по посочените пътни участъци, предупреждават от Областното пътно управление. \r\nНатоварено е движението и на територията на град Пловдив към този час. Колони от автомобили се образуват по булевардите „Христо Ботев“, „Найчо Цанов“, „Цар Борис III Обединител“, „Руски“, „Шести септември“, „Източен“, „България“, „Освобождение“ и „Санкт Петербург“. Интензивен трафик се отчита и по входно-изходните артерии на града. Пътищата в града са сухи и нормално проходими. \r\nТони МИХАЙЛОВ", "date": "2019.06.24", "title": "Пловдив: Натоварено е движението по участъка на АМ „Тракия“ в областта, пътищата са нормално проходими"}
{"url": "http://www.focus-news.net/news/2019/06/24/2673202/georgi-parvanov-prezident-2002-2012-nyama-da-e-izlishno-ako-darzhavata-ostavi-v-rezhim-na-dieta-partiite.html", "text": "Няма да е излишно, ако държавата остави в режим на диета партиите. Това каза Георги Първанов, президент на България в периода 2002 – 2012г., в интервю за предаването „Тази сутрин“ на  бТВ  относно темата за намаляване размера на партийните субсидии. „Субсидиите за пореден път показаха колко изкривен е българският политически дебат. Няколко седмици поред гледаме как партиите отново занимават хората със собствено партийните си въпроси. Има толкова значими и тежки проблеми на самите хора, обществото и държавата, но ние сме се вторачили в субсидиите“, коментира той.  \r\n„Няма да е излишно ако държавата остави в режим на диета малко партиите. Аз самият съм бил лидер на БСП в най-тежкото време без един лев субсидия“, припомни бившият президент. „С АБВ сега направихме една кампания също без субсидия – значи може и така“, изтъкна Първанов. „Трето, не е въпросът във фасадата дали ще кажем германски или американски модел на финансиране, ако ние не разбием същността - корпоративния вот – тежкото и огромно купуване на гласоподаватели, което въври под рафта. Всичко друго е измислено, всички е имитация“, обясни той. „Големите пари се въртят, те не са получени от субсидиите, те се въртят под рафта и те определят вота“, добави бившият президент. „Всичко е договорено и реализирано под рафта. Всичко е схема“, каза още той, като посочи, че предизборните кампании в страната са сведени до минимум.  \r\nПопитан как вижда резултатите на БСП в последните избори, той отговори: „Левицата е в криза и това трябва да си го кажем. В криза е голямата парламентарната левица на опозицията. Трябва промяна, трябва единение вътре в самата БСП. Такива не виждаме. Трябва консолидация не само на левицата, 1999 г. спечелихме местните избори с консолидация на цялата опозиция и това беше успешно“, добави той.", "date": "2019.06.24", "title": "Георги Първанов, президент (2002-2012): Няма да е излишно, ако държавата остави в режим на диета партиите"}
{"url": "http://www.focus-news.net/news/2019/06/24/2673205/gabrovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е облачно. Вали дъжд. Температурата е 20 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 юли. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 юли. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 юли. Поставена е необходимата сигнализация. \r\nНадежда КРЪСТЕВА", "date": "2019.06.24", "title": "Габрово: Мокри са пътните настилки на територията на областта"}
{"url": "http://www.focus-news.net/news/2019/06/24/2673206/pregled-na-temite-v-burgaskiya-pechat.html", "text": "„Възстановяват легендарните минерални бани във Ветрен“ е водещото заглавие в днешния брой на бургаския ежедневник  „Черноморски фар“ . Да привличаме повече туристи с лечебните свойства на уникалната природна даденост в района на Ветрен – минералната вода, като се изградят два басейна, пълни с нея. Това предлага кметът на Община Бургас Димитър Николов. Общината подготвя проектно предложение по Приоритетна ос 6: „Регионален туризъм“. Един от обектите, предмет на проектната разработка е изграждане на Експозиционен демонстрационен център „Минерални бани“, пояснява статията. „Българските пристанища стават по-сигурни и безопасни“ е друго заглавие от първа страница в днешния брой. Нова технологична система ще повиши сигурността и безопасността на българските морски пристанища. Това заяви в Бургас министърът на транспорта, информационните технологии и съобщенията Росен Желязков, при представяне на резултатите от проекта „Проектиране и изграждане на технически системи за превенция на риска и повишаване на сигурността на територията на морските пристанища“. Министърът заяви, че от голямо значение за ефективността на внедрената технология е осъществената оперативна съвместимост за защитена връзка със системите на МВР и ГДБОП. Предвижда се да бъде направена необходимата свързаност и с други служби, като НАП и Агенция „Митници“, пише още вестникът. Друга статия от страниците на ежедневника е „Затварят къща за гости в Свети Влас“. Министърът на туризма Николина Ангелкова заяви, че къща за гости „Арт“ няма никакво основание за предлага туристическа услуга, тъй като удостоверението ѝ за категоризация е изтекло през 2015-а година. Министърът добави, че ще настоява пред комисията за защита на потребителите, в чиято компетентност е това, обектът да бъде запечатан веднага. В страницата „Моето училище“ е поместена статията „Бургаската строителна гимназия награди родители“. За първи път ръководството на гимназията награди родители, които активно са помагали при организиране на събития, учебни практики и други. Това се случи по време на тържествената церемония по връчване дипломите на зрелостниците, пояснява материалът. „Тема на деня“ в днешното издание е „Бургаските кръчми се лишават от сервитьори“. „90 % от крайбрежните капани минават на самообслужване“ и „Твърде далеч сме от световната практика на „Стрийт фууд-а, казват ресторантьори“ са подзаглавията на статията.", "date": "2019.06.24", "title": "Преглед на темите в бургаския печат"}
{"url": "http://www.focus-news.net/news/2019/06/24/2673188/veliko-tarnovo-za-shestnadeseta-poredna-godina-otbelyazvame-enyovden-na-samovodskata-charshiya-v-grada.html", "text": "Отбелязване на Еньовден на Самоводската чаршия в старата столица подготвят за шестнадесети пореден път от Общинската туристическа агенция „Царевград Търнов“. Владислава Андреева, отговаряща за връзки с обществеността в институцията припомни за  Радио „Фокус“ – Велико Търново , че празникът по традиция ще се проведе на 24 юни, като през тази година датата се пада в понеделник. Според народните  традиции Денят на лятното слънцестоене стоене, лечебните билки и прастарите магическите обреди, ще започне с ранно сутрешно бране на росни билки. Еньовският поход за лечебни и благоуханни треви,  в който ще включи групата за активни упражнения и здраве TarnovoRuns, ще тръгне в 6.00 часа от площад  „Цар Асен I“. Празникът на Самоводската чаршията ще е от 10.00 часа, а кулминацията ще е ритуалното минаване за здраве през венец, в който са вплетени 77 билки.  След това Улицата на занаятите ще се огласи от народна музика и ще започне Еньовденска хоротека, която ще води Райчо Димитров от Школа за български народни танци „Сръчница“. \r\nВ празничния ден на Самоводската чаршия ще се предлагат различни билкови и лечебни храни. \r\nЛуиза ТРАНЧЕВА", "date": "2019.06.24", "title": "Велико Търново: За шестнадесета поредна година отбелязваме Еньовден на Самоводската чаршия в града"}
{"url": "http://www.focus-news.net/news/2019/06/24/2673204/desislava-atanasova-tazi-sedmitsa-tryabva-da-se-glasuva-namalyavaneto-na-partiynata-subsidiya.html", "text": "Тази седмица се очаква Комисията по бюджет и финанси да завърши доклада си относно намаляването на партийните субсидии и промените да бъдат гласувани на второ четене в Народното събрание. Това заяви в интервю за предаването на  „Тази сутрин” заместник-председателят на Комисията по правни въпроси в парламента Десислава Атанасова. \r\n„ДПС има внесено едно предложение – 0 лв. субсидия и отворено финансиране от физически и юридически лица. Това предложение е получило одобрение в Комисията по бюджет и финанси. ГЕРБ държи на своето предложение за субсидия от 1 лв.”, заяви тя. \r\nАтанасова каза, че политическите сили се „пазарят” за партийното финансиране. „ДПС и БСП променят през ден позицията си. В нашата позиция няма да има промяна и се надявам законодателната промяна да стане факт тази седмица”, допълни тя.   \r\nОтносно предложените по-високи глоби за разхождане на куче без повод или намордник, Атанасова посочи, че в България опасните породи кучета не са дефинирани и няма забрани за отглеждането им. \r\n„Недобросъвестните стопани трябва да бъдат във фокуса на този дебат, защото в парковете хората спазват правилата – те разхождат кучетата си с повод”, каза Атанасова. В момента глобата за подобно нарушение е 100 лв. От ГЕРБ предлагат санкцията за разхождане на агресивно куче без намордник да стане 1000 лв., а за животно над 5 кг – 300 лв. Това става на фона на зачестилите нападения на кучета над хора. \r\n „Очевидно е, че тези глоби в момента не дават резултат да се спазва законодателството. Ако в урбанизираните територии създадем някаква регулация, то в малките села има глутници кучета, които са изоставени още като новородени. Те се превръщат в агресивни, тях никой не ги е чипирал, обезпаразитил”, заяви депутатът. \r\nАтанасова заяви, че при причиняване на телесна повреда или смърт от куче – собственикът носи наказателна отговорност. Тя каза още, че по-високите глоби целят да дисциплинират гражданите.", "date": "2019.06.24", "title": "Десислава Атанасова: Тази седмица трябва да се гласува намаляването на партийната субсидия"}
{"url": "http://www.focus-news.net/news/2019/06/24/2673208/pernik-razlichni-sportni-initsiativi-shte-badat-organizirani-po-povod-90-godishnina-ot-obyavyavaneto-na-pernik-za-grad.html", "text": "Различни спортни инициативи събират младите хора на Перник. Това съобщиха от пресцентъра на  Община Перник . Спортната програма ще бъде в началото на идната седмица по повод 90-та годишнина от обявяването на Перник за град.  \r\nУченици от осем гимназии на територията на общината ще се включат във велопохода на 24 юни, който ще стартира в 10.00 часа от кметство „Изток“ и ще продължи до Двореца на културата. От всяко училище ще има по 10 представители и заедно с техните ръководители ще бъдат разпределени в импровизирани отбори. Те ще направят един символичен пробег по нашата прекрасна велоалея.  \r\nДокато върви велопоходът, от 10.00 часа пред Двореца на културата, ще бъдат направени спортни демонстрации, в които ще се включат клубът по художествена гимнастика „Виктория“, мажоретният състав на Шесто училище, ще има и танци по зумба от групата на „Майсторите на танца“. Представители на „Полицейската академия“ към ОДМВР - Перник пък ще покажат демонстрации в сферата на бойните спортове.  \r\nПо-късно - от 11.30 часа, на пл. „Кракра“ ще се проведе турнир по баскетбол 3 х 3. В него могат да се включат както деца и младежи, така и по-възрастни любители на този спорт. Те трябва да се регистрират един час преди началото и след което ще бъдат разпределени на отбори. Състезанието ще продължи през целия ден. \r\nНа следващия ден – 25 юни, от 17.30 ч. на тревната площ под Обединения детски комплекс ще бъдат направени демонстрации на Спортен клуб по мотокрос „M6 Racing Team“.", "date": "2019.06.24", "title": "Перник: Различни спортни инициативи ще бъдат организирани по повод 90-годишнина от обявяването на Перник за град"}
{"url": "http://www.focus-news.net/news/2019/06/24/2673209/pazardzhik-fotoizlozhbata-az-sam-balgarka-na-avtorskiya-proekt-na-gabrovskiya-fotograf-radoslav-parvanov-shte-bade-predstavena-v-istoricheskiya-muzey-v-batak.html", "text": "Фотоизложбата „Аз съм Българка!“ на авторския проект на габровския фотограф Радослав Първанов ще бъде представена в Историческия музей в Батак, съобщиха за  Радио „Фокус“ – Пазарджик  от културната институция.  Откриването е на 24 юни от 17.00 часа. Поводът е празника ознаменуващ пролетта и връзката на Българката с природата – Еньовден, а също и 143 години от гибелта на Светите Баташки Мъченици. „Аз съм Българка!“ – Продължението естествено допълва първата част, създадена и промотирана от младия творец в периода 2016-2018 година. След изключителния успех на националния проект, представен над 15 пъти пред широка аудитория на места като Народното събрание на Република България, „Двореца“ в Балчик, Копривщица и други български градове, миналото лято изложбата му напуска пределите на страната, за да вземе участие в четвъртото издание на събора на сънародниците ни в чужбина „На мегдана на другата България“ и Седмицата на фотографията в Милано. Родолюбивата идея завладява младия автор още в края на 2014 година, когато прави фотосесия с носия на първия си модел в Старинния Пловдив. Цялата 2016 година той посвещава на заснемането на сюжетите от първата част на проекта си. Целта на „Аз съм Българка!“ е да покаже в поредица от цветни фотоси един събирателен образ на Българката (Авторът специално изписва тази дума с главна буква!) и България чрез сюжетите, които заснема в различни кътчета на Родината ни. Фолклорните модели на Радослав Първанов са одухотворени български момичета с изявено отношение към културното ни наследство, традиции и фолклор. Облекли старинни български носии и заснети на фона на знакови родни исторически, културни или природни забележителности, те са млади и горди българки с мисия. Желанието на младия фотограф е да покаже тези чисти и скромни представителки на своето поколение, които от малки живеят с българските традиции, пазят родовата памет и които без съмнение ще възпитат и децата си в почит към националните ценности. Оригиналната идея на младия габровец да разкаже за България по един различен, неправен до момента начин е високо оценена от съгражданите му и отличена с наградата „Събитие на годината в областта на културата в Габрово за 2017 година“. Но замисълът на ентусиазирания творец да реализира пълна картина на родината чрез красивия иконичен образ на младата българка не може да бъде изпълнен със заснемането само на 20 момичета и 50 популярни места в страната. Затова в края на 2017 година фотографът планира снимки за цялата 2018 година, като успоредно със снимачния процес продължава да представя изключително успешната първа част от Национален проект „Аз съм Българка!“. След плана за работата и избора на местата за снимки, идва ред на съответните разрешения за заснемане и избора на фолклорните модели. Така през пролетта на 2018 година Радослав Първанов организира първия по рода си кастинг за фолк модели в България, като подбира нови 20 млади българки за участие в „Аз съм Българка!“ – Продължението. С настъпването на пролетта и подобряване на атмосферните условия започват и снимките. Първият обявен сюжет е заснет в град Ловеч през месец януари, а по-късно в проекта се включват тестови снимки, направени в първите дни на годината в резервата Боженци. Непрекъснатият снимачен процес започва в навечерието на Великден през април със заснемане на сюжета „Плевен“ и завършва през ноември. Продължението на Национален проект „Аз съм Българка!“ е поредният щрих, оказващ съществено въздействие върху националното самочувствие на хиляди българи от различни възрасти, докоснали се до идеята на проекта. Да избереш да популяризираш родната история, откъсвайки се от съвремието, като стъпваш на традицията и фолклора по въздействащ начин и показваш образа на млада, красива и творяща някое от фолклорните ни изкуства българка, е дръзко и трудно начинание. Вече по отъпкан път Радослав Първанов реализира с лекота сюжетите един след друг. В тази втора част от проекта всички сюжети са придружени и от личен разказ за преживяването по време на снимките, който авторът на проекта и екипа му подготвят и публикуват в мрежата. До края на 2018 година са реализирани 27 сюжета от Продължението с участието на 22 девойки. Заснети са над 65 знакови места в България, като специално място заемат природните дадености на страната ни и важни исторически забележителности. Сюжетите събират внушителен брой реакции и позитивни мнения в мрежата, а въздействието им става все по-силно с всека следваща картина. Уникалната българска колекция цветни фотоси добавя сюжетите Боженци, Ловеч, Плевен, Батак, Стара Загора, Дяволският мост и Картал кая в Родопите, Карлово, розоберът и лавандуловите поля, Еньовден, Асеновата крепост, Старинен Созопол, Старинен Несебър, родният дом на Яворов в Чирпан, хармонията между българката и коня, град Добрич, тревненският сокай, гроздобер край Дунав, град Бяла, Седемте рилски езера, Етнографски комплекс „Кулата“ – Казанлък и сюжетът „Моминска нежност“, първите ни столици Плиска, Велики Преслав и Мадарският конник, град Русе, Широка лъка, Калето при Белоградчишките скали, Златните мостове на Витоша и град Севлиево. Проектът, изложбата и филмът, също както и при първата част, са готови и очакват да бъдат показани пред публика. Представителната изложба включва 30 снимки със сюжетите от Продължението на Национален проект „Аз съм Българка!“, както и анонс за ценностите и поставените цели на втората част. Създаден е филм, пренасящ зрителите в деня и часа на мястото на снимките, като привилегията да видят 20-минутната лента имат единствено посетителите на изложбите. Авторът прави своя подарък с този жест като довършителен щрих в разказа за историята на това патриотично начинание на група млади българи, посветили се на опазването и популяризирането на традициите ни и богатото ни духовно наследство. Филмът е озвучен със създадена по идея на Радослав Първанов авторска музика, дело на Иван Петков – DJ 89, нашумял със сполучливата си електронна музика с етно мотиви. Мелодията „Аз съм Българка!“ е уникална и може да бъде чута единствено във филма. Създаден е и специален вариант на видеото с продължителността на песента, за да се постигне цялостно изживяване на музикалния продукт. Официалното представяне на идеята пред публиката в Батак ще се състои в навечерието на празника на билките. Изложбата ще остане в Исторически музей Батак до 31 август. След това ще гостува в „Двореца“ в Балчик, Севлиево, в Народното събрание на Република България и Трявна. Авторът Радослав Първанов, участниците и любезните домакини от Исторически музей Батак, ви очакват на 24 юни на официалната премиера на втората част от Национален проект „Аз съм Българка!“. Прекрасна възможност да се потопите в една различна българска атмосфера и да видите красотата на заобикалящата ни родна история под различен ъгъл.", "date": "2019.06.24", "title": "Пазарджик: Фотоизложбата „Аз съм Българка!“ на авторския проект на габровския фотограф Радослав Първанов ще бъде представена в Историческия музей в Батак"}
{"url": "http://www.focus-news.net/news/2019/06/24/2673212/plovdiv-goryal-e-sklad-v-bivshiya-stopanski-dvor-v-selo-kostievo-nyama-postradali.html", "text": "Склад е горял в бившия стопански двор в село Костиево. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“. Сигналът за възникнали пламъци в склада е подаден в 14.00 часа на 23 юни. Произшествието е ликвидирано с 6 пожарни автомобила. Пламъците са унищожили 300 кв. м. покривна конструкция, 4 броя земеделско оборудване, 1 тон семе люцерна. Пожарникарите са спасили от опожаряване две сгради. Няма пострадали хора. \r\nТони МИХАЙЛОВ", "date": "2019.06.24", "title": "Пловдив: Горял е склад в бившия стопански двор в село Костиево, няма пострадали"}
{"url": "http://www.focus-news.net/news/2019/06/24/2673214/dobrich-nachaloto-na-lyatoto-darzhavniyat-kulturen-institut-dvoretsa-posreshtna-s-unikalen-kontsert-v-nimfeuma.html", "text": "Началото на лятото Държавният културен институт – Културен център „Двореца“ посрещна с уникален концерт в „Нимфеума“ в естествената среда на Архитектурно-парковия комплекс край морето и Балчик, предаде кореспондентът на  Радио „Фокус” – Варна . Единствената гонг формация в нашата страна „SeCret Sounds” представи звученето на различни космически енергии чрез оригинални музикални инструменти, чието звучене се доближаваше до приказния свят, в който живеят вълшебни създания. Усещането за това се подсилваше от облеклата на изпълнителите, изцяло в бяло, които носеха на главите си венци от билки, от вечерното небе над морето и проблясващи в здрача светулки. Петимата изпълнители, сертифицирани учители по йога и ученици на Гонг Мастер Масимо Пиаца от Италия - Весела Налбанчева, Даниела Джакуей, Нелина Русева, Джо Краудър и Ясен Георгиев, срещнаха публиката с неповторимото звучене на гонга и металните купи, изключително популярни в източната култура. Гонгът и древните свещени инструменти са използвани от хилядолетия за лечение и медитация. Те създават гама от звуци, които възстановяват нормалните честоти на вибрация на заболели или не-хармонично функциониращи части от тялото, ума и душата. Всеки един от тези инструменти се свързва символно като звучене с различни човешки емоции и емоционални състояние. Подобно културно събитие, по думите на Галя Георгиева, организатор международни фестивали, културна дейност и специални събития в ДКИ - КЦ „Двореца“ край Белия град, не е било организирано в Архитектурно-парковия комплекс. То е част от богатия и интересен културен календар това лято на Културния център. Предстои на 5 юли в „Каменна зала“ да бъде открита съвместна изложба живопис, рисунки и гоблени “Пробуждането на природата”. Автори на творбите са Ан дьо Колбер-Христофоров и Елена Панайотова.  \r\nЖулиета НИКОЛОВА", "date": "2019.06.24", "title": "Добрич: Началото на лятото Държавният културен институт „Двореца“ посрещна с уникален концерт в „Нимфеума“"}
{"url": "http://www.focus-news.net/news/2019/06/24/2673215/veliko-tarnovo-natsionalniyat-aliants-za-sotsialna-otgovornost-shte-vrachi-na-kmeta-daniel-panov-golyamata-nagrada-koyato-organizatsiyata-prisazhda-za-sotsialna-politika.html", "text": "Националният алианц за социална отговорност ще връчи на кмета на Велико Търново Даниел Панов голямата награда, която организацията присъжда за социална политика, от 11.30 ч. днес в Зала 302 в сградата на Общината. Това съобщиха от пресцентъра на  Община Велико Търново .", "date": "2019.06.24", "title": "Велико Търново: Националният алианц за социална отговорност ще връчи на кмета Даниел Панов голямата награда, която организацията присъжда за социална политика"}
{"url": "http://www.focus-news.net/news/2019/06/24/2673196/plovdiv-s-obichaya-kalinitsa-shte-bade-otbelyazan-enyovden-v-asenovgrad.html", "text": "С обичая „Калиница“ ще бъде отбелязан Еньовден в Асеновград. Това каза за  Радио „Фокус“ – Пловдив  заместник-кметът на Общината инж. Мария Вълканова. Момичета между 1 и 10-годишна възраст отново ще облекат своите бели булчински рокли, които се шият специално за събитието от техните майки. Празникът на 24 юни започва в Етнографската къща, където малките калинички вадят оставените в менче с „мълчана“ вода нишани и минават за здраве под магичния Еньовденски венец. В 09.00 часа ще се състои празнична литургия в храм „Св. Николай Чудотворец“ , а в 10.00 часа от храма ще тръгне литийно шествие на калиничките към параклиса „Въведение Богородично“, а след това и до Градския парк. Там ще има празнична програма с участието на детски вокални групи, ще бъдат връчени подаръци и грамоти на калиничките. \r\nТази година празникът ще бъде целодневен. „В 14.00 часа центъра на Асеновград ще се превърне във феерия от красота. Проектът „Красотата на Асеновград“, който реализираме тази година, съчетава в програмата си няколко от най-вълнуващите конкурси за красота в България, в които всички малки принцове и принцеси в града и общината ще могат да участват. \r\nТова са конкурсите Малка Мис и Мистър Асеновград 2019, също Мис Асеновград, като победителите ще имат честта да представят нашия град в националните надпревари на тези конкурси за 2019 година. Общо взето, програмата през втората половина на деня ще бъде вълнуваща, с много звездни гости, сред които и нашата съгражданка Петя Буюклиева“, каза инж. Мария Вълканова. \r\nЗаместник-кметът на Асеновград посочи, че през годините на празника винаги е имало стотици малки момичета с бели рокли, като с всяка година техният брой се увеличава. „Макар и променен през годините, обичаят „Калиница“ в Асеновград е запазил своята уникалност и своя дух. Това е един от обичаите, който се реализира най-лесно, защото е голямо желанието на малките момичета и на техните майки да участват. Така че, с удоволствие всяка година се занимаваме с организацията на този празник“, коментира инж. Мария Вълканова. \r\nТони МИХАЙЛОВ", "date": "2019.06.24", "title": "Пловдив: С обичая „Калиница“ ще бъде отбелязан Еньовден в Асеновград"}
{"url": "http://www.focus-news.net/news/2019/06/24/2673218/dobrich-dnite-na-ruskata-kultura-zapochvat-v-grada.html", "text": "Дните на руската култура започват в града. Това съобщиха от пресцентъра на  Общината . От 17.00 часа в Художествената галерия ще се състои откриване на изложба с картини от съвременни руски художници. Изложбата може да се посети до 28 юни. \r\nГостуващите творчески колективи ще изнесат концерт от 18.00 часа на сцената на пл. „Свобода“. Жителите и гостите на града ни ще могат да видят изпълнения на съставите от град Наро-Фоминск, Московска област: Ансамбъл за руски народни песни „Песенград“ с ръководител и солист Людмила Арнаутова, Дует за естрадни песни „Каприз“ Людмила Аношкина и Роман Ивченков, солистката на Ансамбъл „Съзвучие“  Марина Молчалина, както и Театър за естрадни песни „Радуга звезд“ от град Подольск, Московска област с ръководител Александра Кандалина и познатият ни Танцов колектив „Фантазия“. \r\nКато част от делегацията в България са и президентът на Общество за дружба и сътрудничество с балканските държави Андрей Галкин, вице-президентът на Международната Асоциация на Побратимените Градове (МАПГ) Олег Антонов, Олга Молчалина - президент на Благотворителен фонд „Славянски традиции“, представители на Международен съюз за дружба (МОСД) и Руски фонд на мира (РФМ).", "date": "2019.06.24", "title": "Добрич: Дните на руската култура започват в града"}
{"url": "http://www.focus-news.net/news/2019/06/24/2673200/varna-v-muzeya-po-istoriya-na-meditsinata-shte-se-provede-initsiativata-uchilishte-za-bilki-po-povod-enyovden.html", "text": "В Музея по история на медицината във Варна от 10.00 до 14.00 часа ще се проведе „Училище за билки“ по повод Еньовден. Това съобщиха от пресцентъра на  Медицински университет – Варна . Събитието е организирано от Медицински университет – Варна по проект „Еньовден - здравни и културни традиции” и се осъществява с финансовата подкрепа на фонд „Култура“ на Община Варна. Входът за мероприятието е свободен.", "date": "2019.06.24", "title": "Варна: В Музея по история на медицината ще се проведе инициативата „Училище за билки“ по повод Еньовден"}
{"url": "http://www.focus-news.net/news/2019/06/24/2673210/georgi-parvanov-prezident-2002-2012-bezpretsedentno-e-priznanieto-che-gotse-delchev-e-balgarin-tryabva-da-go-admirirame-i-nadgrazhdame.html", "text": "Безпрецедентно е признанието, че Гоце Делчев е българин, трябва да го адмирираме и надграждаме. Това каза в интервю за предаването на  бТВ  „Тази сутрин“ Георги Първанов, президент на България в периода 2002 – 2012г. относно изказването на македонския президент Стево Пендаровски, че Гоце Делчев в българин. „Оценявам това като наш успех, на колегите от АБВ, защото ние от две години водим тази битка“, припомни Първанов. „Самото изказването е добра стъпка в необходимата посока“, заяви той. „Под каквито и мотиви да го правят, не искам да разсъждавам и да бъде свръхподозрителен, прекалено дълго време сме били подозрителни. Това е безпрецедентно изказване, което трябва да адмирираме и надграждаме. Много е важно това, че се признава, че Делчев в българин, но това не е достатъчно. Ние трябва да погледнем цяло. Аз предлагам и настоявам тази българо-македонска историческа комисия веднага да разгледа изявлението на Пендаровски и да се произнесе по него. Тя би могла да го разшири, връщайки го към правителствата, с един текст, който би могъл да звучи точно определено“, каза той.  „Трябва да е ясно, че съвременната македонска държава е част от българската история. Македонската държава израства на клона на вековната българската държава и нация“, добави Първанов.  \r\nПопитан дали българският подход трябва да бъде по-твърд, той отговори: „Нашият подход трябва да бъде твърд затова да има анекс или някакъв друг документ, който да се утвърди и от там нататък трябва да бъдем коректни и подкрепящи Македония, защото ние наистина сме най-близките народи. Ако ние имаме едно разбиране по общата история, то ние няма за какво повече да спорим“.", "date": "2019.06.24", "title": "Георги Първанов, президент (2002-2012): Безпрецедентно е признанието, че Гоце Делчев е българин, трябва да го адмирираме и надграждаме"}
{"url": "http://www.focus-news.net/news/2019/06/24/2673219/kathimerini-gratskata-armiya-e-v-gotovnost-za-deystviya-na-turtsiya-v-iztochnoto-sredizemnomorie-i-egeysko-more.html", "text": "Тъй като Турция продължава с провокативното си поведение в Източното Средиземноморие, въпреки призива на Европейския съюз да се въздържа от сондажи за газ и петрол в изключителната икономическа зона на Кипър (ИИЗ), въоръжените сили на Гърция са в готовност да се справят с ескалацията на напрежението в Източното Средиземноморие и Егейско море, съобщава вестник  Kathimerini , позовавайки се на неназовани източници. \r\nСпоред тях, ключовият въпрос, който се обсъжда в Атина, е как да реагира в случай, че Турция реши да проведе сеизмични изследвания или сондажи в континенталния шелф на Гърция или в ИИЗ. Най-голямата загриженост е за потенциална турска намеса на изток от Родос и на юг от остров Кастелоризо. \r\nНа политическо равнище Атина направи всичко възможно, като подчерта потенциалните последици от провокативното поведение на Турция върху стабилността в по-широкия регион. \r\nИзявлението на ЕС миналата седмица, макар и неясно, бе приветствано от премиера Алексис Ципрас като „първото ясно и решително“ осъждане на Турция от блока „след десетилетия на нарушения на международното право“. \r\nНа оперативно ниво обаче е по-малко ясно какъв трябва да бъде отговорът на Гърция. Въоръжените сили на страната ще бъдат в състояние на повишена готовност през лятото, тъй като служителите от отбраната подготвят серия от планове за справяне с евентуална турска намеса. \r\nПлановете се основават предимно на маневри от гръцката флота, тъй като в момента Турция използва кораби за научни изследвания и сондажи, за да затвърди присъствието си в региона. Въпреки това, гръцките военновъздушни сили вероятно ще играят подкрепяща роля при всеки отговор. \r\nЗапитан миналата седмица дали Гърция може да разчита на военна подкрепа от ЕС или Съединените щати в случай на инцидент, министърът на отбраната Евангелос Апостолакис заяви пред репортери, че Гърция ще трябва да планира самостоятелно да се справи с подобен сценарий. „Няма такова обещание, нито такъв въпрос в момента, но както казах и преди, когато трябва да направим нещо, очакваме, че  ще бъдем сами“. \r\nАтина също не вярва в обещанията на френския президент Еманюел Макрон да изпрати кораби от френския флот в Егейско море, ако е необходимо, тъй като такива обещания са били правени и в миналото. На картите могат да се видят различията в претенциите на Гърция и Турция в Източното Средиземноморие, както и изтекла карта от Белия Дом за енергийните планове на САЩ в региона. \r\nПревод и редакция:", "date": "2019.06.24", "title": "Kathimerini: Гръцката армия е в готовност за действия на Турция в Източното Средиземноморие и Егейско море"}
{"url": "http://www.focus-news.net/news/2019/06/24/2673221/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Времето е влажно, променя се динамично. Температурите са между 7 и 18 градуса. В централната част на Стара планина вали дъжд. Лифтовите съоръжения работят на Пампорово – линии 1,2 и 4, и Ситняковския лифт на Боровец, където могат да се карат велосипеди. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.06.24", "title": "ПСС: Лоши са условията за туризъм в планините"}
{"url": "http://www.focus-news.net/news/2019/06/24/2673220/varna-pregled-na-osnovnite-temi-vav-varnenskiya-pechat.html", "text": "„Водата в 2 минерални чешми в „Аспарухово“ не става за пиене“, е водещото заглавие на  вестник „Черно море“ . Местната минерална чешма пред „Багра“ в район „Аспарухово“ във Варна и тази в цеха на предприятието са с отклонения по показателя за колиформи. Това показват анализите на Регионалната здравна инспекция, извършени в периода 1 – 15 юни т.г. Издадени са две предписания до кмета на район „Аспарухово“ за поставяне на трайна маркировка и уведомяване на населението, че водата от двата обществени местни минерални водоизточника не е годна за пиене. „Варна очаква нови 77 електрически автобуса и 10 тролейбуса“, съобщава изданието. Община Варна е в процес на изготвяне на проект за закупуване на нови екологични превозни средства за градския транспорт, съобщи кметът Иван Портних. Управляващият орган на Оперативна програма „Околна среда 2014-2020“ ОПОС е определил безвъзмездна финансова помощ за общината в размер на до 70 млн. лв., като средствата ще бъдат изразходени за електрически автобуси и тролейбуси за градския транспорт. Проектът включва закупуване ориентировъчно на 54 съчленени и 23 соло електробуса, 10 тролейбуса, закупуване, доставка и монтаж на оборудване, съоръжения, обзавеждане и техника, необходима за поддръжка и обслужване на електрически превозни средства, станциите и точките за зареждането им, ремонт и подмяна на съществуващата контактна мрежа на градския транспорт. Правят се финансови разчети, предстои окончателният брой на превозните средства да бъде определен на база на окончателен анализ. „Въвеждат се цени за ползване на корабно място на Рибарско пристанище – Варна“, е друг акцент в броя. Въвеждат се цени за ползване на корабно място на Рибарско пристанище – Варна. Те са включени в Наредбата за определяне и администриране на местните такси и цени на услуги, чието изменение и допълнение беше одобрено от Правната комисия към Общинския съвет. годишната такса за корабно място ще бъде между 350 и 8800 лв. в зависимост от дължината на плавателния съд. Най-ниската цена ще плащат риболовни кораби и лодки с дължина до 8 метра, а най-високата – плавателни съдове над 40 метра. „Отваря врати училище за билки“, е друго заглавие в броя. С богата образователна, културно-творческа и забавна програма ще бъде отбелязан Еньовден в Музея по история на медицината във Варна. Това съобщиха от МУ – Варна. Тази година в музея ще отвори врати „Училище за билки“, в което професионалисти от Факултета по фармация ще предадат знанието за билките по Северното Черноморие – разпознаване, бране, съхранение, безопасна употреба и въздействие върху здравето. Училището за билки ще бъде открито в 10 часа днес, а входът за мероприятията е свободен. Организатор на събитието е МУ с подкрепата на фонд „Култура“ на община Варна.", "date": "2019.06.24", "title": "Варна: Преглед на основните теми във варненския печат"}
{"url": "http://www.focus-news.net/news/2019/06/24/2673217/valeri-simeonov-nfsb-nikoy-politik-ne-obikalya-da-darpa-kabeli.html", "text": "Никой политик не обикаля да дърпа кабели. Работата на вицепремиера в мое лице беше просто да дам кураж на институциите да спазват закона. Това заяви в предаването \"Здравей, България\" на  Нова телевизия  лидерът на НФСБ Валери Симеонов. Той обясни, че от 14:00 до 16:00 часа, от 23:00 до 8:00 часа правомощията са само и изцяло на полицията. Вече няма да се налага и издаване на специална заповед за извършване на нощни измервания от РЗИ.  \r\nСимеонов обясни и какво ще се случи, ако се получи сигнал за силен шум в определено заведение. \"След сигнал на 112 полицейския патрул трябва да иде на място, да издаде писмено разпореждане за прекратяване на озвучаването. Ако това не се случи, полицейския служител затваря принудително заведението за 3 дни. Първо се затварят кухнята и бара, а след това се изчаква да се изпразнят масите и то се затваря\", каза още лидерът на НФСБ и добави, че при следващо нарушение в рамките на година, обектът ще бъде затворен за 14 дни, а полицаите ще имат право и да изземват техника. \r\nБившият вицепремиер поясни, че за последната седмица е имало 4 сигнала за шум от заведения и над 70 – за шумни ромски сватби в бургаския квартал „Победа”. \r\nА на въпроса дали може курортите да се разделят на такива, където да е позволен шума и на такива, където трябва да е тихо той отговори лаконично: „Невинаги обслужването на клиентите трябва да е цел на държавния туризъм”. А целта му била българският туризъм да стане малко по-доходен. Понеже всички курорти в България са проектирани като семейни. \r\nТой определи намаляването на партийните субсидии на 1 лев на глас като инфалтивно надпреварване между ГЕРБ и опозицията. „Не бива партиите да бъдат като коне състезатели на хиподрум. Това заплашва да деанонсира коалиционното споразумение\", заключи Симеонов.", "date": "2019.06.24", "title": "Валери Симеонов, НФСБ: Никой политик не обикаля да дърпа кабели"}
{"url": "http://www.focus-news.net/news/2019/06/24/2673213/vecher-makedoniya-es-nyama-da-zapochne-pregovori-s-makedoniya-dokato-ne-badat-razbiti-kanalite-za-trafik-na-droga.html", "text": "Македония не получи обещаната дата за започване на присъединителни преговори с Европейския съюз през юни, а следващото обсъждане на въпроса е през октомври. Трябва да се отбележи, че в Съюза, особено Нидерландия и Франция, твърдят, че оценката за предоставянето на дата трябва да се основава на наблюденията за Македония и Албания заедно, като един случай, пише македонския ежедневник  „Вечер“  в материал, представен без редакторска намеса. \r\nКакво свързва толкова силно Македония и Албания, че да бъдат третирани като един случай? Освен всичко друго – корупцията и наркотрафика! \r\nВ същото време не е случайно, че се публикуват телефонни разговори за организираната престъпност и корупцията в правителството, засега само „Демократичния съюз за интеграция“ (ДСИ), както и за корупцията и организираната престъпност в Албания. Първите, за Македония, са обявявани във Фейсбук от някой си „Ел Чека“ и е симптоматично, че „Фейсбук“ не блокира споделянето им и не затваря профила му, въпреки че това е стандартна процедура за социалната мрежа в такива случаи. \r\nГерманският Bild, от друга страна, паралелно публикува телефонни разговори на албанския премиер Еди Рама за неговото сътрудничество с мафията, нарко дилърите, заповеди до прокурори и съдии, купуване на гласове за избори и др... ситуация, която виждаме и в Македония, особено, когато се работи за подкрепа на СДСМ от страна на различни албански престъпни и нарко кланове от Скопие и околността, които в замяна на защита дават гласове за нуждите на управляващата партия на изборите. \r\nВ Европейския съюз, но също така и в Съединените щати, са решили да сложат край на политическия съюз на властите и наркодилърите в Албания и Македония и едва тогава ще могат да бъдат обсъдени политическите теми и дати за преговори с ЕС. \r\nВестник „Вечер“ разбра, че в Солун е имало среща и консултации между американската служба за борба с наркотрафика – ДЕА и македонската полиция. Анализирана е ситуацията с нарко дилърите, особено онези от Арачиново, Гърчец и няколко други места в страна и е разработен план за действие. \r\nОт македонска страна е формиран надежден екип, който да работи самостоятелно, без зависимост от правителството, който е оглавен от началника на сектора за организирана престъпност Лазе Велковски и няколко опитни оперативни работници на Министерството на вътрешните работи, които поддържат постоянна комуникация с американската ДИА. Тяхната задача е до октомври в Македония да разбият нарко-клановете и да арестуват техните шефове, а паралелно с това се организира подобна акция в Албания, която засега не дава очакваните резултати, преди всичко, защото правителството на премиера Еди Рама възпрепятства разследванията и акциите. \r\nДействията срещу този вид организирана престъпност в сътрудничество с ДИА със сигурност ще повлияят на политическата ситуация в Македония, защото нарко клановете влияят на македонските избори според системата за защита на тяхната дейност, а в замяна дават гласове от албанските етнически общности на политическия партньор. \r\nПревод и редакция:", "date": "2019.06.24", "title": "„Вечер“ (Македония): ЕС няма да започне преговори с Македония, докато не бъдат разбити каналите за трафик на дрога"}
{"url": "http://www.focus-news.net/news/2019/06/24/2673222/blagoevgrad-dobrinishko-lyato-otnovo-sabira-foklorni-sastavi-ot-balgariya-i-chuzhbina.html", "text": "Oт 6-ти юли до 7-ми септември от 19.30 часа, всяка съботна вечер, сцената на площада в  Добринище ще прелива от прекрасни песни и танци. \r\nТова лято празниците включват 10 концерта на ансамбли от различни фолклорни области на България и чужбина, които ще представят своите програми за жителите и гостите на града. \r\nИдеята възникна преди осем години и вече се превърна в традиция. „Добринишко лято“ се организира под патронажа на кмета на община Банско - Георги Икономов и със съдействието на кметство Добринище и НЧ „Димитър Благоев - 1925“. Проявите са без възрастови ограничения и дават възможност за изява на всички обичащи фолклора. \r\nОткриването е на 6 юли 2019г.  от 19.30 часа, с талантливите изпълнения на МФГ „ДЕСИЛИЦА“ и гост-изпълнител. \r\n„ДЕСИЛИЦА“, с ръководител Костадин Галчев, ще представи своя юбилеен концерт - „30 години с песен в сърцето“. Групата съхранява традицията на българската фолклорна песен и нейната уникалност вече дълги години и я предава на млади последователи. \r\nЗаповядайте да се повеселим заедно – всяка съботна вечер от 19:30 часа на площада в Добринище, където хоро ще се вие, извива.", "date": "2019.06.24", "title": "Благоевград: \"Добринишко лято\" отново събира фоклорни състави от България и чужбина"}
{"url": "http://www.focus-news.net/news/2019/06/24/2673216/teheran-nyama-nito-edna-uspeshna-kiber-ataka-sreshtu-iran.html", "text": "От Иран заявиха в понеделник, че нито една кибер атака срещу Ислямската република не е била успешна, след като американските медии съобщиха за такава на САЩ през миналата седмица, която се е случила на фона на изострените отношения между двете страни, предава  AFP . \r\n„Медиите питат за истинността на предполагаемата кибер атака срещу Иран. Никаква успешна атака не е била извършена от тях, въпреки че полагат много усилия“, каза министърът на телекомуникациите Мохамад Джавад Азарари Джахроми в Туитър, без да се посочва конкретно САЩ. \r\nАмериканските медии съобщиха в събота, че Вашингтон е започнал кибератаки срещу ирански системи за контрол на ракети и шпионска мрежа тази седмица, след като Техеран свали американски разузнавателен дрон. \r\nПревод и редакция:", "date": "2019.06.24", "title": "Техеран: Няма нито една успешна кибер атака срещу Иран"}
{"url": "http://www.focus-news.net/news/2019/06/24/2673211/bogdana-mateva-bilkar-vremeto-e-podhodyashto-za-ochistvane-na-organizma.html", "text": "Времето е подходящо за очистване на организма. Това каза в интервю за сутрешния блок „Добро утро, България“ на  Радио „Фокус“  билкарят Богдана Матева. Тя подчерта, че в течение на хиляди години хората са използвали само билки за очистване на организма, като бялото еньовче под формата на тинктура има изключително силна енергия за детокс.  Това го прави много специална за Еньовден билка. „На днешния празник Еньовден задължително трябва да бъде набрано бяло или жълто еньовче или лепката, която също е вид еньовче.. Сега е и времето, през което се берат бял и жълт равнец, жълт и червен кантарион. Интересно за тях е, че докато белият и жълтият равнец се различават само по цвят, жълтият и червеният кантарион нямат нищо общо помежду си и дори са от различни семейства“, допълни експертът. Според Богдана Матева очистването на организма зависи от моментното усещане на самия човек. Ако билките не действаха, тези методи щяха да са неефективни и нямаше да ни има нас сега като следващи поколения. След настъпване на модерните времена, старите лекове се замениха с модерни лекарства, въпреки това много патогени са се приспособили към тях и са станали по-трудни за унищожаване. Вируси и бактерии, които са наоколо от зората на човечеството, ще продължат да ни безпокоят заради способността си да се приспособяват. Затова е необходимо да се върнем към старите работещи методи“, обясни Богдана Матева. Тя допълни, че е добре очистването да се прави два пъти в годината, като се ползват билки, които пречистват черния дроб, жлъчката и бъбреците, за което спомагат горчивите билки, които са антипаразитни. Детоксът е добре да бъде оформено в програма, която следва да има подготвителен етап и същинско очистване. Богдана Матева обясни, че подготовката на организма е важна част, защото той трябва да бъде готов за изхвърляне на токсините. Ако това не бъде направено, те ще бъдат преместени от едно на друго място. „Бялото еньовче е много важно за подготвителния етап, защото състава не е единственото, на което се обръща внимание. Цветът също е много важен, бялото еньовче носи енергия на чистота, лекота, светлина, които са важни по време на изчистването. Другите билки, които са вече за същинското очистване, това са добре познатите ни карамфил, орех, сладък пелин, моминска вратига, които  са по-скоро горчиви билки, които имат антибактериално и антипаразитно действие“, каза още тя. Богдана Матева отбеляза, че първият етап продължава обикновено между 7 и 10 дни, като в този подготвителен период е добре да се приема и лек разхлабващ чай.  \r\nЕлеонора ЧОЛАКОВА", "date": "2019.06.24", "title": "Богдана Матева, билкар: Времето е подходящо за очистване на организма"}
{"url": "http://www.focus-news.net/news/2019/06/24/2673223/iliyan-vasilev-energien-ekspert-balgariya-tryabva-da-zayavi-yasna-pozitsiya-po-otnoshenie-na-klimatichnite-promeni-koyato-da-ne-komprometira-ikonomicheskoto-razvitie.html", "text": "България трябва да заяви ясна позиция по отношение на климатичните промени, която да не компрометира икономическото развитие. Това каза в интервю за сутрешния блок „Добро утро, България“ на  Радио „Фокус“  Илиян Василев, енергиен експерт и бивш посланик на България в Москва, във връзка с амбицията на генералния секретар на ООН Антонио Гутериш Европейският съюз да стане лидер в постигането на климатично неутрални нива на вредните емисии до 2050 година, която бе подкрепена от премиера Бойко Борисов. „Има цена на прехода и когато тя стане прекалено голяма, компрометира или поставя в опасност способността на икономиката да се възпроизвежда по начин, по който да не деградира, т.е. има скорост и разходи, които икономиката и обществото не могат да поемат без от това да рискуват самата способност да поддържат такива екосъобразни нива. В този смисъл и проблемите за изхода от въглищата не са въпрос на амбиция или свръхплан, а на разчети, при които първо трябва да кажем обективно, че има няколко равнища на проблема с климатичните проблеми - едното е високото равнище на емисиите в света“, отбеляза експертът. Илиян Василев добави, че Европа емитира все по-малко от глобалните емисии, докато другите големи страни като Китай и САЩ продължават да се развиват и нямат намерение да компрометират способностите си за икономически растеж, да ограничат икономиката си и да наложат въглеродни данъци, които могат да го забавят. Според Василев от устойчивия модел на развитие на икономиката зависи и способността да се откриват нови и по-екосъобразни технологии, включително за защита на околната среда.  \r\nЕлеонора ЧОЛАКОВА", "date": "2019.06.24", "title": "Илиян Василев, енергиен експерт: България трябва да заяви ясна позиция по отношение на климатичните промени, която да не компрометира икономическото развитие"}
{"url": "http://www.focus-news.net/news/2019/06/24/2673224/ria-novosti-kray-bregovete-na-krim-sa-zabelyazani-dva-voenni-samoleta-na-sasht.html", "text": "Два американски летателни апарата са провели разузнаване край бреговете на Крим и над Донбас. Това показват данните от мониторинговия ресурс PlaneRadar, предава  РИА Новости . \r\nВ 07:40 часа в неделя безпилотния летателен апарат (БПЛА) на САЩ RQ-4A Global Hawk с бордови номер 04-2021 е излетял от авиобазата на НАТО Сигонела в Италия. Той е пресякъл въздушното пространство на България и в 12:25 е започнал мониторинг на разделителната линия в Донбас. Global Hawk е провел в посочения район близо 3 часа и половина, а след това е полетял към черноморското крайбрежие на Русия. \r\nОсвен това в 19:55 патрулният противоподводен самолет от ВМС на САЩ P-8A Poseidon с бордови номер 169332 е излетял от същия полигон Сигонела и се е отправил към южните граници на Крим. Височината на полета е била близо 8 километра, скоростта – 792,5 км/ч. В 20:25 Боингът е бил на 32 километра от бреговата линия в района на Севастопол. \r\nПревод и редакция:", "date": "2019.06.24", "title": "РИА Новости: Край бреговете на Крим са забелязани два военни самолета на САЩ"}
{"url": "http://www.focus-news.net/news/2019/06/24/2673225/sport-arzhentina-stigna-do-chetvartfinalite-na-kopa-amerika.html", "text": "Отборът на Аржентина победи с 2:0 Катар в последния си мач от група В на Копа Америка и си осигури място на 1/4-финалите. Преди тази среща Лионел Меси и компания вървяха последни във временното класиране и се нуждаеха от задължителен успех, за да продължат напред. Попаденията за \"гаучосите\" пред над 40 000 зрители на стадиона на Порто Алегре отбелязаха Лаутаро Мартинес в 4-ата и Серхио Агуеро в 82-ата минута. В другия мач от групата Колумбия победи Парагвай с 1:0 с попадение на Густаво Куеляр (31) и финишира на първо място с пълен актив от 9 точки. Парагвай остана трети с 2, но има шанс да продължи, а Катар завърши последен с 1 и напуска надпреварата.", "date": "2019.06.24", "title": "Спорт: Аржентина стигна до четвъртфиналите на Копа Америка"}
{"url": "http://www.focus-news.net/news/2019/06/24/2673226/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-25-yuni.html", "text": "„Софийска вода” временно ще прекъсне водоснабдяването в  някои части на столицата на 25 юни 2019 г. (вторник). Това съобщиха от пресцентъра на дружеството.  Във връзка с диагностика на уличен водопровод в кв. „Димитър Миленков“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: \r\n- кв. „Димитър Миленков“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Димитър Миленков“ №202. \r\nВъв връзка с подмяна на сградно водопроводно отклонение на ул. 685 кв. „Овча купел“, се налага спиране на водоподаването от 10:30 до 18:30 часа на клиентите на „Софийска вода”, живеещи в района на: \r\n- ул. 685. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 685 ъгъла с ул. „Иван Радоев“.  \r\nВъв връзка с подмяна на сградно водопроводно отклонение на ул. 5 кв. „Обеля“, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: \r\n-  ул. 5 от ул. „Рила“ до ул. 12 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 5 ъгъла с ул. 12.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.06.24", "title": "„Софийска вода” временно ще прекъсне водоснабдяването в  някои части на столицата на 25 юни"}
{"url": "http://www.focus-news.net/news/2019/06/24/2673207/adelina-stefanova-hram-vavedenie-bogorodichno-blagoevgrad-enyovden-e-edin-ot-nay-vazhnite-letni-praznitsi-v-narodniya-kalendar.html", "text": "Еньовден е един от най-важните летни празници в народния календар. Това каза за  Радио „Фокус“ Пирин  Аделина Стефанова, уредник в храм „Въведение Богородично“-Благоевград. „За този празник са слети 2 имена – на Йоан Кръстител заради неговото рождение и на Еньо, което на старобългарски език означава нов ден и още нова година, която в древността започвала след най-дългия ден. Поради това празникът е познат под различни имена: Иванден, Ивангрульо, Иванжилобер, Яновден, Драгойка и Еньовден. Празнуват Йоан, Йован, Янко, Янка, Яна. Денят съвпада с лятното слънцестоене и това е причината да се свързва с поверия, гадания и предсказания за здраве, благополучие, болести и нещастие“, отбеляза тя. Аделина Стефанова допълни, че съществува и поверие, че сутрин преди изгрев, слънцето трепти и който успее да види това, годината за него ще носи здраве, но ако човек види сянката си без глава, това е поличба за нещастие, което досега не се е случвало. Тя добави, че това е било във времената, в които не е имало синоптици, затова гаданията са били по-скоро за това какво ще бъде времето в бъдеще. \r\nНатали СТЕФАНОВА", "date": "2019.06.24", "title": "Аделина Стефанова, храм „Въведение Богородично“-Благоевград: Еньовден е един от най-важните летни празници в народния календар"}
{"url": "http://www.focus-news.net/news/2019/06/24/2673227/varna-dve-zheni-sa-zaginali-sled-intsident-na-peshehodna-pateka-pred-obshtinata.html", "text": "Две жени са загинали след инцидент на пешеходна пътека пред Общината. Това съобщиха за  Радио „Фокус“ – Варна  от сектор „Пътна полиция“ към ОДМВР-Варна. Инцидентът е станал около 21.50 часа на 23 юни. По информация на дежурния едната от жените е починала вчера, а другата - тази сутрин. Към момента няма информация за причините за инцидента.  \r\nПо данни на полицията още две тежки произшествия с двама контузени граждани са констатирани на територията на Варна през денонощието. Пострадалите са прегледани от медицински екип и са без опасност за живота. Общо 7 пътнотранспортни произшествия са обслужили екипите на „Пътна полиция“ през изминалия ден. При останалите инциденти са отчетени само материални щети. \r\nБояна АТАНАСОВА", "date": "2019.06.24", "title": "Варна: Две жени са загинали след инцидент на пешеходна пътека пред Общината"}
{"url": "http://www.focus-news.net/news/2019/06/24/2673231/pregled-na-osnovnite-temi-vav-velikotarnovskiya-pechat.html", "text": "„Президентът ген. Румен Радев откри Петропавловския събор“ е заглавие от областния всекидневник  „Янтра Днес” . Президентът ма България ген. Румен Радев заедно с кметовете на В. Търново, Г. Оряховица и Лясковец откри Националния петропавловски събор край лясковския манастир. Държавният глава пристигна заедно със съпругата си Десислава Радева. Двамата бяха посрещнати с огромно внимание от многобройните участници и гости на форума. Те не отказаха да се снимат за спомен с десетките деца и възрастни, дошли на поляните край манастира, а президентшата дори се хвана на хорото. \r\n“По стар обичай откриха жътвата в Церова кория“ е друго заглавие от ежедневника. По стар български обичай за 15-а поредна година бе открита жътвата във великотърновското село Церова кория. По покана на арендатора и зърнопроизводител Георги Арабаджиев на ритуала присъстваха кметовете и наместниците от селата, чиито землища обработва – Церова кория, Пчелище, Къпиново и Велчево. Енорийският свещеник отец Сергий освети зърнените посеви и отслужи молебен за здраве и берекет. \r\n„Наградиха заслужили директори и учители“ е заглавие от страница три на ежедневника. “Тръгна делото за отнемане на имуществото на Георги Вълев“ четем на страница четири. На страница пет е публикуван материал със заглавие “Млади и стари пазители на българщината се веселиха край Петропавловския манастир“. \r\nНа спортната страница на вестник „Янтра Днес“ четем “Етър“ с първа победа при Росен Кирилов, би с 2:1 “Дунав“ \r\n„Куче едва не отхапа устната на стопанката си, докато го целувала“ е заглавие от първа страница на другия областен ежедневник  “Борба“ . Домашно куче нападна и захапа собственичката си във Велико Търново, научи „Борба“. Инцидентът се случил рано сутринта в петък, когато 81-годишната жена се радвала на домашния си любимец. Докато го целувала, четириногото неочаквано проявило агресия към нея и забило зъби в устата и двете й ръце.Около 9:30 часа е приета в Спешно отделение на МОБАЛ „Д-р Стефан Черкезов“ и веднага след първоначалния преглед е вкарана в операционна зала. Най-сериозни били пораженията върху лицето. \r\n„Над 140 реконструктори от пет държави ще върнат Царевец в епохата на Средновековието“ е друга тема от ежедневника. Групи и свободни реконструктори от пет държави пристигат във Велико Търново за Международния фестивал „Средновековен Търновград“, който ще се проведе от 28 до 30 юни на крепостта Царевец.. В историческите възстановки на бита, кухнята, занаятите, изкуствата и воинските умения от XII – XIV век ще се включат повече от 140 реанактори от България, Италия, Румъния, Сърбия и Украйна. \r\n„Президентът на България Румен Радев откри Петропавловския събор“, „С празник започна жътвата в Церова кория“ и „Отчуждават терени за „Хемус“ от Момин сбор до разклона за Тетевен“ са други заглавия от страниците на всекидневника. \r\n“Фло Боджадж и Дани Младенов бележат за първа победа на “виолетовите“ в проверките“, „Старши треньорът на „Локомотив“ Краси Мечев пое мениджърски функции“, “Василена Славова с бронз от хърделите на националния шампионат под 18 години“ са заглавията от спортната страница на изданието.", "date": "2019.06.24", "title": "Преглед на основните теми във великотърновския печат"}
{"url": "http://www.focus-news.net/news/2019/06/24/2673232/vidin-vlazhni-i-na-mesta-hlazgavi-sa-patnite-nastilki-v-oblastta.html", "text": "Влажни и на места хлъзгави са пътните настилки във Видинска област след падналия дъжд през изминалата вечер, съобщиха за  Радио „Фокус“ – Видин  от Областното пътно управление. Нормално проходими са пътищата в областта. Трафикът в посока ГКПП „Дунав мост 2“ е интензивен, пътуват предимно тежкотоварни автомобили. Най натоварен е участъкът между Дунавци и Видин. От граничния пункт „Дунав мост 2“ съобщиха, че работят всички гишета за обработка на документите. На другите два гранични пункта в областта – „Връшка чука“ и „Брегово“, трафикът е спокоен, няма образувани опашки от чакащи автомобили. Остава затворен за автомобили над 12 тона проходът Петрохан, обиколният маршрут е през Своге. Движението по път ІІІ-112 Тополовец – Монтана е ограничено за автомобили над 12 т. поради  строително-монтажни работи. Обходният маршрут е  път І-1 (Е-79) Видин – Димово – Ружинци – Белотинци – Смоляновци – Монтана и обратно. Автомобилите до 12 тона трябва да се движат с повишено внимание. \r\nВъв Видин трафикът е засилен на входно изходните артерии на града, в централната част и по бул. „Панония“.  \r\nАнна ЛОЗАНОВА", "date": "2019.06.24", "title": "Видин: Влажни и на места хлъзгави са пътните настилки в областта"}
{"url": "http://www.focus-news.net/news/2019/06/24/2673228/spetsializiranata-prokuratura-razsledva-nay-golyamata-prestapna-grupa-za-trafik-na-migranti.html", "text": "Под ръководството на Специализираната прокуратура ГДБОП и ДАНС извършват действия по разследването на най-голямата към момента организирана престъпна група за трафик на мигранти. В София и селища в Ямболско и Бургаско се извършват претърсвания, изземвания, разпити на свидетели. Това съобщиха от пресцентъра на  прокуратурата . Действията са продължение на мащабната операция „Халифакс“ на полицейските и съдебни служби в Европа през 2017 г. За участието си тогава прокурори от Специализираната прокуратра и ВКП, както и служител на ГДБОП, бяха наградени от главния прокурор на Кралство Белгия Фредерик Ван Льов.", "date": "2019.06.24", "title": "Специализираната прокуратура разследва най-голямата престъпна група за трафик на мигранти"}
{"url": "http://www.focus-news.net/news/2019/06/24/2673239/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил  „Зона Кюстендил” ще поставим акцент върху предстоящото провеждане на тест за отпускане на общински стипендии. Наш събеседник по темата ще бъде Нели Петкова, директор на Дирекция „Култура, образование, младежки дейности и спорт” към Община Кюстендил. С нея ще разговаряме и за процедурата по доставяне на помагала и учебници за новата учебна година, както и за създадените условия за ангажиране на учениците по време на лятната ваканция. Темата за лятото ще продължим и с Красимира Ботева, управител на Дневен център за деца с увреждания „Вяра, надежда и любов”. Тя ще разкаже повече за изготвения летен план за работа с потребителите на социалната услуга. Етнологът към Регионален исторически музей – Кюстендил Веска Спасова ще представи народните обичаи и вярвания във връзка с отбелязвания на 24 юни Еньовден, както и за предстоящия празник – Петровден. В предаването ще говорим и с Иван Андонов, художествен ръководител на Международния фолклорен конкурс „Пауталия”, чието откриване предстои в края на седмицата. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.06.24", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/06/24/2673238/kavarna-tvorcheski-kontsert-podariha-na-zhitelite-na-grada-sastavite-ot-pobratimeniya-grad-podolsk-rusiya.html", "text": "По повод дните на славянската култура ансамбъл за руски песни „Песенград“, естраден дует „Калариз“, театър на естрадната песен „Дъга от звезди“ и танцов ансамбъл „Фантазия“ от побратимения град на Каварна Подолск, Русия зарадваха жителите на града, съобщиха от пресцентъра на  община Каварна  . Съставите потопиха публиката в своята руска култура с изпълнение на руски традиционни танци, типични вокални техники и фолклорни мотиви. Със своето творчество приветстваха всички гости и граждани на Каварна и фолклорна формация \"Шарено коланче\" и вокална академия \"Каварна\". \r\nКметът на Община Каварна Нина Ставрева поздрави всички състави и връчи грамоти за участие във фестивала на ръководителите на гостуващите творчески колективи. Официални гости от град Подолск бяха Олег Антонов-представител от администрацията на Подолск и Андрей Галкин- президент на обществото за дружба и сътрудничество с балканските страни. \r\nПрограмата на дните на славянската култура продължава на 25 юни от 18:30 часа пред НЧ„Съгласие-1890“ с младите танцьори на ансамбъл „Ритми века“.", "date": "2019.06.24", "title": "Каварна: Творчески концерт подариха на жителите на града съставите от побратимения град Подолск, Русия"}
{"url": "http://www.focus-news.net/news/2019/06/24/2673236/varna-62-godishna-zhena-s-lek-avtomobil-e-prichinila-intsidenta-s-dve-zhertvi-v-grada.html", "text": "62-годишна жена с лек автомобил е причинила инцидента с две жертви в Варна. Това съобщиха от  ОДМВР-Варна . Две жени са загинали при пътния инцидент в центъра на града. Снощи, около 21.55 часа, на бул. \"Осми Приморски полк\", на пешеходната пътека до Община Варна, е възникнало ПТП. 62-годишната жена от София, управлявала лек автомобил, по време на движение, не пропуска и блъска две жени, пресичащи на сигнализирана пешеходна пътека. Жените са настанени в болнично заведение с тежки травми, където малко по-късно едната (73 г.) е починала. Тази сутрин е починала и втората пешеходка (76 г.). \r\nПо случая е образувано досъдебно производство.", "date": "2019.06.24", "title": "Варна: 62-годишна жена с лек автомобил е причинила инцидента с две жертви в града"}
{"url": "http://www.focus-news.net/news/2019/06/24/2673241/kmetat-dobri-belivanov-zapochva-blagotvoritelna-kampaniya-haskovo-sreshtu-drogata.html", "text": "Започва благотворителната кампания „Хасково срещу дрогата“. Това каза за сутрешния блок „Добро утро, България“ на  Радио „Фокус“  кметът на Община Хасково Добри Беливанов. На 28 и 29 юни, когато завършва инициативата се организират рок концертите, които са безплатни, обясни той. „Проявите започват от днес, като едната е свързана с днешния християнския празник – „Магията на Еньовден“. От 18.00 часа на пл. „Свобода“ ще пеят наши детски състави. Кампанията продължава до 29 юни. На 28 юни /петък/ ще се проведе благотворителен концерт „Рок фест“, след това в събота в комплекс „Спартак“ отново ще има концерт „Рокът срещу дрогата“, съобщи Добри Беливанов. Той каза още, че и тази година събраните средства ще бъдат изразходени за закупуването на музикални инструменти за талантливи деца от община Хасково.  \r\nЕлеонора ЧОЛАКОВА", "date": "2019.06.24", "title": "Кметът Добри Беливанов: Започва благотворителна кампания „Хасково срещу дрогата“"}
{"url": "http://www.focus-news.net/news/2019/06/24/2673243/silistra-22-lkv-m-valezhi-sa-padnali-v-rayona-na-dulovo.html", "text": "22 л/кв. м валежи са паднали в района на Дулово през изминалото денонощие. Това съобщи за  Радио „Фокус“- Шумен Йордан Чешмеджиев , ръководител на Метеорологичната обсерватория в Силистра. Дъждът е бил примесен със ситна градушка. По информация на жители на Дулово привечер се е разразила буря, придружена с проливен дъжд, който бързо е напълнил градините и стопанските дворове с вода. Валежът е бил примесен с градушка. Д-р Юксел Ахмед, кмет на Дулово, посочи, че в Общината не са получени сигнали за проблеми, вследствие на валежа. \r\nИвелина ИВАНОВА", "date": "2019.06.24", "title": "Силистра: 22 л/кв. м валежи са паднали в района на Дулово"}
{"url": "http://www.focus-news.net/news/2019/06/24/2673240/sofiya-dvizhenieto-na-transportniya-tunel-na-lavov-most-e-vazstanoveno-sled-kato-be-zatrudneno-poradi-pochistvane-na-nanosi.html", "text": "Движението на транспортния тунел на „Лъвов мост“ в София се извършва нормално. По рано днес поради почистване на наноси бе затруднено движението в тунела в посока „Люлин“. Това съобщиха от пресцентъра на  Столична община .", "date": "2019.06.24", "title": "София: Движението на транспортния тунел на „Лъвов мост“ е възстановено, след като бе затруднено поради почистване на наноси"}
{"url": "http://www.focus-news.net/news/2019/06/24/2673244/pleven-dvizhenieto-po-pat-ii-13-byala-slatina-dolni-dabnik-mezhdu-knezha-i-iskar-ot-km-76000-do-km-106-000-se-osashtestvyava-s-povisheno-vnimanie-do-26-yuni.html", "text": "Движението по път II-13 Бяла Слатина – Долни Дъбник между Кнежа и Искър от км 76+000 до км 106 +000 се осъществява с повишено внимание до 26 юни. Това съобщиха  Радио „Фокус“  от Областно пътно управление – Плевен. Причината е машинно косене на трева. Пътните настилки в областта са мокри, очакват се интензивни валежи в следобедните часове. Максималните температури ще бъдат между 26° и 29 °. Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срокът на ремонта е 24 юни. Движението по път III-3002 Българене – Божурлук между Стежерово и Божурлук от км 0+000 до км 20+000 е регулирано поетапно в едното платно поради ремонтни дейности с частично асфалтиране. Срокът е до 26 юни. Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срокът е до 19 юли. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла-Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 04 юли.  \r\nВиолета КРЪСТЕВА", "date": "2019.06.24", "title": "Плевен: Движението по път II-13 Бяла Слатина – Долни Дъбник между Кнежа и Искър от км 76+000 до км 106 +000 се осъществява с повишено внимание до 26 юни"}
{"url": "http://www.focus-news.net/news/2019/06/24/2673245/sliven-prostrelyan-e-55-godishen-mazh-po-vreme-na-loven-izlet.html", "text": "Прострелян е 55 годишен мъж по време на ловен излет. Инцидентът е станал на 23 юни, след 23, 30 часа, съобщиха от пресцентъра на  ОДМВР-Сливен . Двама мъже на 55 и 70 години от сливенското село Глушник са излезли на ловен излет по време на забрана и не по правилата на лова. В местността „Рупов дол“, между селата Калояново и Глушник, 70-годишният К.К. е прострелял,  по невнимание в областта на краката, своя 55-годишен спътник. Двамата са ловци, оръжията са законно притежавани. Пострадалият е откаран в МБАЛ-Сливен с фрактура на долни крайници, без опасност за живота. К.К. е задържан за 24 часа. Ловните оръжията са иззети. По случая е започнато досъдебно производство.", "date": "2019.06.24", "title": "Сливен: Прострелян е  55-годишен мъж по време на ловен излет"}
{"url": "http://www.focus-news.net/news/2019/06/24/2673229/bogdana-mateva-bilkar-mentata-e-favorit-za-lyatoto-zaradi-ohlazhdashtiya-si-efekt.html", "text": "Ментата е фаворит за лятото заради охлаждащия си ефект. Това каза в интервю за сутрешния блок „Добро утро, България“ на  Радио „Фокус“  билкарят Богдана Матева. Тя отбеляза, че при брането на билки има правила, които трябва да се спазват, като едно от тях е да не се бере билка, която не се познава. „Само по-опитен билкар днес би могъл да намери 77 билки, каквото е поверието за Еньовден и то не на едно място. Достатъчно е да се берат познатите билки, защото билките също имат двойници, които са неефективни. Много често се разхождаме по поляните и срещаме хора, които са набрали жълт кантарион, но всъщност те са набрали негов двойник, който не е отровен, но няма това действие, което има наистина истинският жълт кантарион. През летните месеци трябва да се внимава с приема на жълт кантарион, защото в някои случаи приемът му води до фоточувствителност. Важно при събирането на билките е също, че има отровни растения, които се приемат само външно и не бива да се берат за вътрешен прием“, добави експертът. По думите на Богдана Матева при отровните растения е важно да бъдат прецизирани и не се препоръчва неопитни хора да работят с тях.  \r\nЕлеонора ЧОЛАКОВА", "date": "2019.06.24", "title": "Богдана Матева, билкар: Ментата е фаворит за лятото заради охлаждащия си ефект"}
{"url": "http://www.focus-news.net/news/2019/06/24/2673247/sport-meksiko-i-martinika-se-klasiraha-na-chetvartfinalite-na-gold-kap.html", "text": "Отборът на Мексико победи с 3:2 Мартиника и го изхвърли от турнира КОНКАКАФ. Въпреки това, треньорът на \"ацтеките\" Херардо Мартино изобщо не беше доволен в края на мача. Мексико завърши с пълен актив в група А и очаква 2-ия от група В за следващата фаза.В другия мач от групата Канада разгроми Куба със 7:0 и също продължава напред, след като зае втората позиция в класирането.", "date": "2019.06.24", "title": "Спорт: Мексико и Мартиника се класираха на четвъртфиналите на Голд Къп"}
{"url": "http://www.focus-news.net/news/2019/06/24/2673230/evrodeputatat-angel-dzhambazki-s-izkazvaneto-za-gotse-delchev-prezidentat-stevo-pendarovski-napravi-dobra-stapka.html", "text": "Като добра стъпка на фона на \"50 години насъскван яростен антибългаризъм\". Така евродепутатът и зам.-председател на ВМРО Ангел Джамбазки коментира в студиото на \"Сутрешен блок\" по  БНТ  изказването на президента на Северна Македония Стево Пендаровски, че Гоце Делчев се е определял като българин. За изказването на Пендаровски, че Гоце Делчев се е определял като българин и се е борил за самостоятелна автономна Македония, Джамбазки каза: \"Най-сетне правилен прочит в първата част на цитата на историческите факти. Когато говорим за история, особено на Балканите, има един меродавен източник и това са историческите извори\". Според него няма никакво съмнение, че Георги Николов Делчев (Гоце Делчев) се е самоопределял като българин. Относно думите на Пендаровски зам.-председателят на ВМРО допълни още: \r\n\"Това е голям пробив. След години на фалшификация, след години на фалшифицирана кражба на българската история, безобразни злоупотреби, в момента президентът на братската ни Македония казва, че това е историческият факт - Гоце Делчев е българин. Изречението, че Гоце Делчев се е борил за самостоятелна Македония за Джамбазки е \"абсолютно невярно\", заяви той. По думите му документите на македонските организации, в това число на ТМОРО и ВМОРО, ясно показват, че борбата за автономност на Македония е била първа стъпка към последващо съединение, следвайки модела между Княжество България и Източна Румелия. \"Оттук нататък евентуалните преговори за членство на Македония в Европейския съюз минават през демонтиране на фалшивата надстройка на македонската държавност. За нас няма съмнение - понятието \"македонска нация\" има своя рождена дата - 2 август 1944 година в манастира \"Прохор Пчински\". Оттам нататък тя е наложена с националното предателство на част от ръководителите в София след 1944 година\", каза още той.", "date": "2019.06.24", "title": "Евродепутатът Ангел Джамбазки: С изказването за Гоце Делчев президентът Стево Пендаровски направи добра стъпка"}
{"url": "http://www.focus-news.net/news/2019/06/24/2673248/pleven-trima-mazhe-ot-s-barkach-sa-postradali-pri-masovo-sbivane.html", "text": "Трима мъже от с. Бъркач са пострадали при масово сбиване. Това съобщиха от   ОД МВР- Плевен  . На 23 юни  в полицията в Долни Дъбник е получен сигнал, че в центъра на село Бъркач има масово сбиване между около петнадесет - двадесет души. При опит да ги разтърват, полицейските служители са нападнати с бирени бутилки и камъни. Сформирана е веднага група за посещение на местопроизшествието и са извикани допълнителни сили от служители на РУ - Д. Дъбник. В сбиването са пострадали трима мъже - двама местни жители - 24-годишен, който е с травми по главата; 27-годишен - фрактура на носа и наранявания по главата и 24-годишен от село Горни Дъбник, който също има наранявания на главата. Тримата са откарани в ЦСМП - Плевен за оказване на медицинска помощ. За 24 часа по Закона за МВР е задържан 24-годишен от село Бъркач. Образувано е досъдебно производство за престъпление  от НК. Работа продължава разследващ полицай.", "date": "2019.06.24", "title": "Плевен: Трима мъже от с. Бъркач са пострадали при масово сбиване"}
{"url": "http://www.focus-news.net/news/2019/06/24/2673250/pleven-dvama-mazhe-na-26-i-28-godini-sa-postradali-pri-sbivane-na-ploshtad-svoboda.html", "text": "Двама мъже на 26 и 28 години са се сбили на площад \"Свобода\" в Плевен. Това съобщиха от  ОДМВР - Плевен . На 22 юни, около 04.35 часа, на площад \"Свобода\" в град Плевен , след възникнал скандал и сбиване, са причинени средни телесни повреди на 28-годишен мъж, изразяваща се в избиване на зъб от горната челюст, както и на 26-годишен с фрактура на носа. Пострадалите са от Плевен. Те са прегледани в ЦСМП - Плевен и освободени за домашно лечение. За престъпление по  от НК е уведомен дежурен прокурор при Районна прокуратура - Плевен. Образувано е досъдебно производство, по което продължава работа разследващ полицай.", "date": "2019.06.24", "title": "Плевен: Двама мъже на 26 и 28 години са пострадали при сбиване на площад \"Свобода\""}
{"url": "http://www.focus-news.net/news/2019/06/24/2673251/smolyan-zapochnato-e-barzo-proizvodstvo-sreshtu-mazh-na-47-godini-ot-selo-kasak-nanesal-sredna-telesna-povreda-na-39-godishnata-si-sapruga.html", "text": "В Районно управление на МВР - Девин е започнато бързо производство срещу мъж на 47-години от село Късак, община Доспат, който на 23 юни 2019 г., около 23.00 ч. в дома си в селото, е нанесъл средна телесна повреда в условията на домашно насилие на съпругата си – 39-годишна жена, като същата е с избити три зъба на горната челюст и със счупен нос. Това съобщиха от  ОДМВР-Смолян . След преглед в ФСМП - Доспат жената е насочена за лечение към МБАЛ \"Св. Георги\" -Пловдив. Местопроизшествието е запазено и посетено от дежурна оперативна група. 47-годишният мъж е задържан за срок от 24 часа. Работата по случая продължава.", "date": "2019.06.24", "title": "Смолян: Започнато е бързо производство срещу мъж на 47-години от село Късак, нанесъл средна телесна повреда на 39-годишната си съпруга"}
{"url": "http://www.focus-news.net/news/2019/06/24/2673233/pazardzhik-v-hramovete-v-grada-se-otsluzhva-liturgiya-za-praznika-rozhdestvo-na-sveti-yoan-krastitel-enyovden.html", "text": "В храмовете в града се отслужва литургия за празника Рождество на свети Йоан Кръстител – Еньовден, предаде репортер на  Радио „Фокус” – Пазарджик . Православната църква празнува рождеството на светеца на 24 юни. Рождението на свети Йоан Кръстител е предсказано „свише“ – родителите му, Захарий (юдейски свещеник) и Елисавета вече на преклонна възраст, получават вест, че ще добият син. Ражда се няколко години преди Христос, за да прокара пътя на неговото учение сред юдейския народ. Той пръв започва покръстването на юдеите във водите на р. Йордан. Българите наричат празника Еньовден, както и Среди лето или Ден на слънцето, защото съвпада с лятното слънцестоене. Често обредите и традициите на двата празника се преплитат. Според народните обичаи и вярвания на този ден „слънцето играе или трепти“, когато изгрява. Народните лечители твърдят, че събраните в ранно утро на Еньовден треви са най-лековити. \r\nАлбена ЖИЛЕКОВА", "date": "2019.06.24", "title": "Пазарджик: В храмовете в града се отслужва литургия за празника Рождество на свети Йоан Кръстител – Еньовден"}
{"url": "http://www.focus-news.net/news/2019/06/24/2673252/bansko-shaban-mustafa-otnovo-triumfira-s-pobeda-na-pirin-ran-2019.html", "text": "Над 70 професионалисти и любители на планинското бягане и колоездене премериха сили в маратона „Пирин рън” 2019 над Банско, съобщиха от  пресцентъра на общината . Състезанието, организирано от сдружение \"Маратон\" и Община Банско, протече в три дисциплини: планинско бягане с трасе от 13 км, състезание по планинско колоездене – 26 км и планински дуатлон – 29 км. \r\nСтартът бе даден на Начална станция на кабинковия лифт, а връх Вихрен очакваше най-бързите от всяка една състезателна категория - мъже и жени, младежи и девойки до 20 г., ветерани 40, 45, 50, 55, 60, 65, 70 години. \r\n Шабан Мустафа отново триумфира в бягането, като измина 13-километровото трасе за 01:41:05 ч., следван от Петко Стефанов  (01:49:39 ч.) и Александър Спасов (01:56:30 ч.).  \r\nАктивно участие на банскалии на таз годишното издание. Никола Калистрин от клуб АлПиринСки се класира на престижното пето място като измина трасето за 02:01:52, шеснадесео място за Костадин Гюмов с време 02:39:31, след него на двадесето място се класира Константин Кочуков 02:42:26, а представителката на клуба на ветераните - Банско Марияна Борисова Денева измина разстоянието за 04:01:22. \r\nПри колоездачите, Цветанов Иванов премина 26-километровото трасе за 01:35:32ч. и финишира първи. Втори се класира Мартин Койнов, следван от Калин Русев. Благовест Дунин от Банско даде време 01:52:16ч. което го нареди на шесто място в тази дисциплина \r\nВ дуатлона Мартин Койнов успя за 02:45:09ч. да пребори конкуренцията и да заеме почетното първо място. Втори завърши Илко Илиев с време 03:05:49, а трети в тази дисциплина се класира Станимир Статев  03:39:54ч.", "date": "2019.06.24", "title": "Банско: Шабан Мустафа отново триумфира с победа на „Пирин рън” 2019"}
{"url": "http://www.focus-news.net/news/2019/06/24/2673255/pleven-semeystvoto-na-24-godishen-ot-grad-koynare-e-obrano-sled-nanesen-poboy.html", "text": "Семейството на 24-годишен от град Койнаре е обрано, след нанесен побой. Това съобщиха от   ОДМВР-Плевен . На 23 юни чрез тел. 112 в полицията в Червен бряг е получен сигнал от 24-годишен жител на град Койнаре. Тъжителят е обяснил, че минути преди обаждането двама мъже от същия град са влезли с взлом в двора му и са нанесли побой на семейството му. Веднага на мястото е изпратен полицейски екип. От извършените процесуални-следствен действия е установено, че двама мъже- 19-годишен и 22-годишен, са разбили дървена входна врата, за да проникнат в имота. С метална тръба и метална верига са нанесли побой на живущите на адреса. 55-годишна жена е получила фрактури на лакътна и лъчева кости на лява предмишница. Тя е настанена в УМБАЛ-Плевен за неотложна операция - без опасност за живота. Трима мъже - 56-годишен, 24-годишен и 28-годишен, са получили охлузни рани. Оказана им е медицинска помощ и са освободени за домашно лечение.  Извършителите са задържани за срок до 24 часа по Закона за МВР. Единият от мъжете доброволно предава метална верига с дължина 55 см, използвана при нанасяне на побоя. Уведомен е дежурен прокурор. Образувано е досъдебно производство. Работата по случая продължава.", "date": "2019.06.24", "title": "Плевен: Семейството на 24-годишен от град Койнаре е обрано, след нанесен побой"}
{"url": "http://www.focus-news.net/news/2019/06/24/2673256/dobrich-zhatvata-na-pshenitsa-se-ochakva-da-zapochne-do-kraya-na-sedmitsata-echemik-se-zhane-v-dve-obshtini-v-oblastta.html", "text": "До края на седмицата се очаква да започне жътвата на пшеница, ечемик се жъне в две от крайбрежните общини в област Добрич. Това съобщи Веселин Овчаров, гл. експерт в Дирекция „Аграрно развитие“ в Областна дирекция „Земеделие“ - Добрич, предаде кореспондентът на  Радио „Фокус” . По думите на специалиста жътвата на пшеница обикновено започва точно в този период на годината. Изключение прави миналата, когато е започнала по-рано. Засушаването в периода август 2018 г. – април 2019 г. е забавило развитието на житото, затова през тази година жътвата по-късно в сравнение с миналата. В областта засетите площи с пшеница са 1 300 520 дка, регистрираните пропаднали площи с тази култура – 535 дка. Все още не е ясно кога ще започне прибирането на лавандула в региона.  \r\nВ дирекцията отчитат нарастване на площи с тази земеделска култура всяка година. Ако през миналата те са били около 39 000 дка, през 2019-та са 72 239 дка. Няма регистрирани пропаднали площи с лавандула към момента в областта. Обратна е тенденцията при маслодайната рапица в региона. Ако през 2011 – 2012 г. площите с рапица са били около 350 000 дка, сега се наблюдава спад и се отчитат в Дирекцията едва 170 000 дка. Реколтирани са 3 500 дка с ечемик в областта. Жътвата на тази земеделска култура е започнала в общините Каварна и Шабла, съответно са реколтирани 57,14% и 44,12% от продукцията. Средният добив към момента е 529 кг/дка, производството е 1850 тона. Общо в Добричка област са засети 19 156 дка с ечемик. Няма регистрирани пропаднали площи с тази култура.  \r\nЖулиета НИКОЛОВА", "date": "2019.06.24", "title": "Добрич: Жътвата на пшеница се очаква да започне до края на седмицата, ечемик се жъне в две общини в областта"}
{"url": "http://www.focus-news.net/news/2019/06/24/2673246/dots-kostadin-nushev-bogoslov-sv-yoan-krastitel-se-razglezhda-kato-osnovatel-na-monashestvoto.html", "text": "Св. Йоан Кръстител се разглежда като основател на монашеството. Това каза в интервю за  Агенция „Фокус“  богословът доц. Костадин Нушев по повод 24 юни – рождението на св. Йоан Кръстител. „Ролята на св. Йоан Кръстител е на един Предтеча или предходник, кръстител на Исус Христос. Той е най-великият сред пророците, както го нарича Спасителят“, заяви той. По думите му в църквата той се почита като изключителна личност. „Виждаме, че винаги в православния храм на иконостаса на царския ред с големите икони, винаги свещеният образ на св. Йоан Кръстител стои до този на Иисус Христос и света Богородица“, отбеляза доц. Нушев. „В църквата ще видим много такива композиции, свързани с молението на света Богородица и Йоан Кръстител, които са застанали от двете страни на Иисус Христос, с което църквата ни показва, че той е изключителен праведник пред Бога, молител за вярващите християни“, добави той. „По-специално св. Йоан Кръстител се разглежда като основател на монашеството. Много от монасите в православния изток и целия християнски свят почитат св. Йоан Кръстител като техен учител, предшественик и основател на отшелническото монашество. Както св. Йоан Кръстител е живял в пустинята, отдаден на постоянна молитва и строг пост, така и всички монаси в християнския свят се опитват да подражават на първо място на личността на Иисус Христос и на второ на св. Йоан Кръстител“, коментира още богословът. „Самият св. Йоан Кръстител е много голям духовен покровител и небесен закрилник. Всички, които искат да живеят праведно, всички, които са се посветили на Бога с усърдна молитва и със спазване на Божиите заповеди следват неговия завет“, каза още той. Църквата в тези празнични дни отправя своите пламенни молитви за св. Йоан Кръстител, който да бъде небесен закрилник на вярващите християни и цялата църква“, поясни и допълни, че на този ден се събират билки, като се смята, че имат силата да ни предпазят от болести. Православните храмове отбелязват рождението на св. Йоан Кръстител с отслужване на празнична Божествена света литургия.  \r\nДаяна ДЮЛГЕРОВА", "date": "2019.06.24", "title": "Доц. Костадин Нушев, богослов: Св. Йоан Кръстител се разглежда като основател на монашеството"}
{"url": "http://www.focus-news.net/news/2019/06/24/2673235/republika-makedoniya-peter-siyarto-e-na-vizita-v-skopie.html", "text": "Министърът на външните работи на Унгария Петер Сиярто в понеделник е на визита в Скопие. Той се смята за голям поддръжник на Македония и ще проведе среща с вицепремиера по европейските въпроси Буяр Османи, с който ще проведат и съвместна пресконференция, предава опозиционното скопско електронно издание  „Република“ . \r\nНа последната среща на Европейския Съвет Сиярто изрази разочарованието си, че не взето решение за започване на присъединителни преговори с Македония. \r\nПревод и редакция:", "date": "2019.06.24", "title": "„Република“ (Македония): Петер Сиярто е на визита в Скопие"}
{"url": "http://www.focus-news.net/news/2019/06/24/2673237/dots-kostadin-nushev-bogoslov-misiyata-na-sv-yoan-krastitel-e-bila-da-podgotvi-horata-za-idvaneto-na-spasitelya.html", "text": "Мисията на св. Йоан Кръстител е да подготви хората за идването на Спасителя, затова е наричан последният пророк на Стария завет. Това каза в интервю за  Агенция „Фокус“  богословът доц. Костадин Нушев по повод 24 юни – рождението на св. Йоан Кръстител. „Този празник възпоменава едно историческо събитие, раждането на св. Йоан Предтеча. Това е едно събитие, което има исторически свидетелства в Новия завет. Ние знаем, че неговият баща Захария и неговата майка Елисавета са имали голяма и силна молитва към Бога, да се сдобият с дете“, обясни доц. Нушев, като уточни, че те са получили този дар. По думите му друго важно събитие от Новия завет е срещата между св. Елисавета- майката на св. Йоан Кръстител със св. Богородица. Доц. Нушев уточни, че тя е засвидетелствана в Свещеното писание.  \r\n„Мисията на св. Йоан Кръстител е била да подготви идването на Спасителя и затова ние виждаме, че той е наречен последният пророк на Стария завет, Христос Предтеча и Кръстител. Неговата мисия е била да подготви израелския народ за идването на сина Божий, на Иисус Христос, което се е случило на река Йордан, където той е проповядвал своето покайно кръщение и там Иисус Христос получил това кръщение и станал известен за Божия народ“, припомни още богословът. Доц. Нушев каза още, че св. Йоан Кръстител е погребан от своите християнски ученици. „През вековете неговите свети мощи, най-вече главата на св. Йоан Кръстител, която била отрязана при управлението на Ирод и била погребана. Тя била няколкократно откривана и премествана на различни места, за да бъде почитана от вярващите християни“, уточни той. „Така и църквата има няколко празници през годината, освен днес св. Йоан Кръстител се чества и февруари. С това църквата показва високата почит, която има от страна на вярващите християни към личността, живота и делото на св. Йоан Предтеча“, коментира още той.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.06.24", "title": "Доц. Костадин Нушев, богослов: Мисията на св. Йоан Кръстител е била да подготви хората за идването на Спасителя"}
{"url": "http://www.focus-news.net/news/2019/06/24/2673259/dobri-belivanov-kmet-na-obshtina-haskovo-5-mln-lv-shte-badat-otpusnati-za-zakupuvane-na-5-elektrobusa.html", "text": "5 млн. лв. ще бъдат отпуснати за закупуване на 5 електробуса в Хасково. Това каза за сутрешния блок „Добро утро, България“ на  Радио „Фокус“  кметът на Общината Добри Беливанов. Те ще бъдат пуснати по най-натоварените линии, които замърсяват въздуха в града, обясни той. “На 28 юни има сесия на Общинския съвет. Внесли сме докладна да получим разрешение да продължим по-нататък с подготовката на документацията, за да можем до края на юли да сме представили документите в Министерство на транспорта. Надявам се, че ще успеем да получим електробуси и това ще даде сериозно отражение в подобряването чистотата на въздуха”, обясни Добри Беливанов. Той каза още, че допълнително е възложено обследване и обновяване на уличното осветление в град Хасково. Той изрази надежда за подобряване на осветлението и по селата.  \r\nЕлеонора ЧОЛАКОВА", "date": "2019.06.24", "title": "Добри Беливанов, кмет на Община Хасково: 5 млн. лв. ще бъдат отпуснати за закупуване на 5 електробуса"}
{"url": "http://www.focus-news.net/news/2019/06/24/2673242/milorad-dodik-po-povod-27-godini-ot-operatsiyata-koridor-na-zhivota-samo-edinstvoto-na-naroda-mozhe-da-spasi-republika-srabska.html", "text": "Сръбският член на президиума на Босна и Херцеговина (БиХ) Милорад Додик заяви по повод 27-та годишнина от военната операция „Коридор на живота“, че без държава за сърбите в този регион няма свобода и че само единството на народа може да запази Република Сръбска (РС), пише белградският ежедневник  „Политика“ . \r\nДодик подчерта, че операцията „Коридор на живота“ е била величествена и че с пробиването на коридора преди 27 години са обединени Република Сръбска и Сърбия, с което е свързан сръбският народ. \r\n„Това е доказателство, че никой не може да попречи на свързването ни със Сърбия. Враговете все още се опитват да го направят, но няма да успеят“, увери лидерът на босненските сърби, като добави, че е важно да се отбелязват дните на борбата на сърбите за свобода на тази територия. \r\nТой каза, че е неприемливо, че БиХ се изгражда за сметка на сърбите и че се правят опити за унищожаване на сръбския народ. \r\n„Само единството на народа може да спаси Република Сръбска и никой друг. Смъртоносен удар на РС могат да нанесат само онези измежду нас, които са готови да продадат нашите национални интереси на други, но те няма да успеят“, увери Додик. \r\n„Сръбска ще оцелее само на въз основа на любовта на народа към нея“, добави той. \r\nДодик подчерта, че на сърбите им трябва БиХ, която уважава сърбите, както и другите народи, но също така и тяхната идентичност, характер и традиции. Агенция „Фокус“ припомня: Операция Коридор 92, известна още като пробив „Коридор на живота”, е най-голямата операция на армията на Република Сръбска (ВРС), проведена по време на войната в Босна и Херцеговина срещу Хърватския съвет за отбрана (ХВО) и хърватската армия (ХВ) в Босанска Посава. Операцията е проведена от 24 юни до 6 октомври 1992 г. с цел възстановяване на пътната връзка между западната и източната част на Сръбската република Босна и Херцеговина. Причината за започването на операцията е превземането на Дервента от ХВО и ХВ - ход, блокиращ единствения сухопътен маршрут между контролираните от ВРС територии. \r\nВРС успешно извършва повторното превземане на Дервента, отблъсквайки силите на ХВО и ХВ на север, заемайки няколко града. Във втората фаза на операцията ВРС излиза на река Сава, на границата с Република Хърватия, разгромявайки защитата на моста, който тогава е контролиран от ХВ и ХВО в Босански брод. В операцията участват над 60 000 войници. Хърватският съвет за национална сигурност след това изпраща доклад за загубата на Босанска Посава и в него посочва като причини за поражението вътрешни конфликти, двойна верига на командване и неефективна контраразузнавателна служба. По-късно се появиха спекулации, че това е резултат от политическо споразумение между сръбското и хърватското ръководство за обезпечаване на търговията на териториите, въпреки че анализът на Централната информационна агенция на САЩ отхвърли подобни твърдения. \r\nПревод и редакция:", "date": "2019.06.24", "title": "Милорад Додик по повод 27 години от операцията „Коридор на живота“: Само единството на народа може да спаси Република Сръбска"}
{"url": "http://www.focus-news.net/news/2019/06/24/2673260/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-северномакедонския граничен пункт. Потокът от автомобили към този час на деня е нормален, преминаването се извършва без големи изчаквания. По пътя от и за пункта има опасност от падащи камъни. \r\nВенцеслав ИЛЧЕВ", "date": "2019.06.24", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/06/24/2673262/varna-600-000-kasa-tsigari-bez-banderol-sa-zadarzhani-ot-sluzhiteli-na-otdel-ikonomicheska-politsiya-kam-odmvr-na-grada.html", "text": "Служители на Отдел „Икономическа полиция” към ОДМВР – Варна заловиха 600 000 къса цигари без бандерол. Задържани са двама мъже. Това съобщиха от пресцентъра на  ОДМВР-Варна. \r\nСпециализирана полицейска операция по линия на разпространение на акцизни стоки без бандерол се проведе във Варна през изминалите почивни дни. При извършени действия по разследването, в момент на разтоварване на кашони, съдържащи цигари, от товарен автомобил са задържани двама мъже. Намерените и иззети цигари са от марките: „Карелиа” и „Реджина” и кутиите не са облепени с акцизен бандерол. Общото количество иззети късове е 600 000. \r\nПо случая е образувано досъдебно производство срещу П.К. (40 г.), известен на МВР, и Т.Т. (40 г.). Мъжете са задържани за срок от 24 часа. Работата по доказване и документиране на извършеното престъпление продължава под надзора на Районна прокуратура – Варна.  \r\nСтойността на иззетото количество е приблизително 200 000 лв.", "date": "2019.06.24", "title": "Варна: 600 000 къса цигари без бандерол са задържани от служители на отдел „Икономическа полиция“ към ОДМВР на града"}
{"url": "http://www.focus-news.net/news/2019/06/24/2673249/kazanlak-v-grad-kran-shte-bade-presazdaden-ritualat-enyovdnen.html", "text": "За поредна година в град Крън ще бъде пресъздаден ритуалът Еньовднен, каза за  Радио „Фокус“  Десислава Стойчева, секретар на НЧ „Цвятко Радойнов“ в Крън. Тя поясни, че местните пресъздават обичаи и поверия, свързани с това, че в нощта на умиращото и раждащото се слънце различните треви и билки добиват най-голяма лечебна сила, която изчезва с изгрева му.  \r\nСекретарят на крънското читалище подчерта, че всяка година празникът започва с бране на билки рано сутринта. Пресъздава се обичаят „Еньова буля”, като едно от момичетата е Еньова буля, то е носено на ръце, забулено е с червено було: „Момите хвърлят пръстените си в менче с вода. То вади оттам пръстените и започва да нарича коя мома за кого ще се омъжи – една за бедняк, друга за богаташ, трета може за кмета, друга за кръчмаря – на която мома какъвто и е късметът. След това всички моми минават през еньовския венец и раздават билки на участващите в празника. „Еньовският венец се плете от децата през деня, той остава до вечерта на центъра на града.  \r\nОсвен обичаите свързани с Еньовден, организаторите предвиждат и фолклорна програма с участието на състави от община Казанлък, чието начало ще бъде поставено в 18.30 часа на откритата сцена в центъра на Крън. Програмата ще завърши по традиция с празнично хоро, което задължително трябва да премине през еньовския венец за здраве и берекет.  \r\nВсеки един от участниците в празника на Еньовден в Крън ще получи грамота, както и символа на празника бурканче пчелен мед и пита.  \r\nПресъздаването на традицията на Еньовден е съвместна проява на читалището и Тракийското дружество в Крън, със съдействието на кметството на населеното място. \r\nСлавяна ГАЙДАРОВА", "date": "2019.06.24", "title": "Казанлък: В град Крън ще бъде пресъздаден ритуалът Еньовднен"}
{"url": "http://www.focus-news.net/news/2019/06/24/2673253/koha-ditore-kosovo-otmyanata-na-sreshtata-v-parizh-uvelichi-protivorechiyata-mezhdu-politicheskite-partii-v-kosovo.html", "text": "Отмяната на срещата на върха в Париж задълбочи различията между политическите партии в Косово, които не могат да се съгласят за обща позиция в диалога със Сърбия, пише на първа страница прищинският ежедневник  Koha Ditore . \r\nИзданието отбелязва, че правителството, ръководено от Рамуш Харадинай, е подновило усилията си за съживяване на техническия диалог. Пратеници на премиера, които миналата седмица се срещнаха със сръбски представители в Берлин без никакво съобщение, отрекоха, че обсъждат следващата фаза на преговорите. Въпреки че въпросът за асоциацията / общността на сръбските общини не се споменава, Авни Арифи, посланикът на Косово в Обединените арабски емирства и бивш координатор на технически разговори със Сърбия, заяви, че Асоциацията е част от задълженията на Прищина, които трябва да бъдат изпълнени в съответствие с решението на Конституционния съд на Косово. \r\nKoha Ditore публикува и статия на своя кореспондент в Брюксел Августин Палюкай, в която последният  твърди, че „Меркел и Макрон имат по-важни проблеми от отношенията между Косово и Сърбия. \r\nПалюкай пише, че германският канцлер и френският президент са толкова заети с други спешни въпроси, че са облекчени от отлагането на срещите с Харадинай, Тачи и Вучич. \r\n„След като не успяха да изберат председател на Европейската комисия на последната среща на върха на Европейския съюз, лидерите на тези две велики страни ще участват на друг извънреден форум в неделя вечерта в Брюксел. На 2 юли те ще гледат към Страсбург, лъдето ще бъде конституиран новият Европейски парламент. Два дни по-късно ще бъде проведена среща на върха на Берлинския процес в Познан. За диалога между Косово и Сърбия ще трябва да изчакаме промените във водещите структури на европейските институции и може би дори в Косово. Вучич изглежда има здрава хватка върху властта в Белград“, пише кореспондентът на прищинския ежедневник. \r\nПревод и редакция:", "date": "2019.06.24", "title": "Koha Ditore (Косово): Отмяната на срещата в Париж увеличи противоречията между политическите партии в Косово"}
{"url": "http://www.focus-news.net/news/2019/06/24/2673257/afp-mayk-pompeo-pristigna-v-sauditska-arabiya-za-razgovori-otnosno-iranskata-kriza.html", "text": "Държавният секретар на САЩ Майк Помпео пристигна в Саудитска Арабия за координационни разговори с близкия съюзник по повод ескалацията на напрежението с Иран, съобщава  AFP . \r\nОчаква се Помпео да се срещне с крал Салман и престолонаследника Мохамед бин Салман в пристанищния град Джида преди да отлети за Обединените арабски емирства (ОАЕ), съобщават американски официални лица. \r\nЛидерите на Саудитска Арабия и ОАЕ настояват за по-твърд подход на Вашингтон спрямо техния регионален съперник Иран, който миналата седмица свали американски разузнавателен дрон, което едва не доведе до нанасянето на военни удари от САЩ. \r\nВ разговор с репортерите преди отпътуването от Вашингтон, Помпео оцени арабските държави като „два велики съюзника в предизвикателството, което представлява Иран“. \r\n„Ще говорим с тях за това как да осигурим стратегическо съгласуване и как да изградим глобална коалиция“, заяви първият дипломат на Вашингтон. Той каза, че САЩ търсят коалиция „не само в страните от Персийския залив, но и в Азия и в Европа, която разбира това предизвикателство и е готова да отблъсне най-голямата държава-спонсор на тероризма в света“. \r\nПомпео използва извънредни пълномощия, дадени му заради иранската заплаха, за да разреши продажба на оръжия на Саудитска Арабия и ОАЕ за 8,1 милиарда долара, независимо от опасенията на Конгреса на САЩ, че въоръжението ще бъде използвано за убийства на мирни граждани в разрушителната война в Йемен. \r\nПомпео добави извънредно пътуването си до Близкия Изток по пътя към предварително планираното си посещение в Индия. \r\nПревод и редакция:", "date": "2019.06.24", "title": "AFP: Майк Помпео пристигна в Саудитска Арабия за разговори относно иранската криза"}
{"url": "http://www.focus-news.net/news/2019/06/24/2673254/nikoleta-petkova-kulturolog-na-enyovden-slantseto-se-kape-a-vodata-stava-zhiva.html", "text": "Според народните представи на Еньовден Слънцето е в апогея си и денят започва да намалява, каза за  Радио „Фокус“ – Пазарджик  културологът Николета Петкова. Тя обясни, че хората са вярвали също, че Слънцето се къпе, а водата става „жива“. „Смята се, че човек, който се изкъпе в тази вода ще бъде здрав през цялата година. Празникът е свързан най-много с билките, защото се смята, че през нощта звездите слизат, за да им баят и за това те са особено лековити. За това те трябва да се берат преди изгрев. Според народните поверия съществуват 77 болести и половина. На този ден се берат 77 билки, а половинката е като се затворят очите и да се откъсне каквото и да е цвете, за да могат да се лекуват всички болести“, коментира Попова. Тя каза също, че на празника се прави и така наречената Еньова китка или Еньов венец, които се закичват на хора и животни, за да са здрави. \r\nАлбена ЖИЛЕКОВА", "date": "2019.06.24", "title": "Николета Петкова, културолог:  На Еньовден Слънцето се къпе, а водата става „жива“"}
{"url": "http://www.focus-news.net/news/2019/06/24/2673264/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Сръбският член на президиума на Босна и Херцеговина (БиХ) Милорад Додик заяви по повод 27-та годишнина от военната операция „Коридор на живота“, че без държава за сърбите в този регион няма свобода и че само единството на народа може да запази Република Сръбска (РС), пише белградският ежедневник  „Политика“ . \r\nДодик подчерта, че операцията „Коридор на живота“ е била величествена и че с пробиването на коридора преди 27 години са обединени Република Сръбска и Сърбия, с което е свързан сръбският народ. \r\n„Това е доказателство, че никой не може да попречи на свързването ни със Сърбия. Враговете все още се опитват да го направят, но няма да успеят“, увери лидерът на босненските сърби, като добави, че е важно да се отбелязват дните на борбата на сърбите за свобода на тази територия. \r\nТой каза, че е неприемливо, че БиХ се изгражда за сметка на сърбите и че се правят опити за унищожаване на сръбския народ. \r\n„Само единството на народа може да спаси Република Сръбска и никой друг. Смъртоносен удар на РС могат да нанесат само онези измежду нас, които са готови да продадат нашите национални интереси на други, но те няма да успеят“, увери Додик. \r\n„Сръбска ще оцелее само на въз основа на любовта на народа към нея“, добави той. \r\nДодик подчерта, че на сърбите им трябва БиХ, която уважава сърбите, както и другите народи, но също така и тяхната идентичност, характер и традиции. Агенция „Фокус“ припомня: Операция Коридор 92, известна още като пробив „Коридор на живота”, е най-голямата операция на армията на Република Сръбска (ВРС), проведена по време на войната в Босна и Херцеговина срещу Хърватския съвет за отбрана (ХВО) и хърватската армия (ХВ) в Босанска Посава. Операцията е проведена от 24 юни до 6 октомври 1992 г. с цел възстановяване на пътната връзка между западната и източната част на Сръбската република Босна и Херцеговина. Причината за започването на операцията е превземането на Дервента от ХВО и ХВ - ход, блокиращ единствения сухопътен маршрут между контролираните от ВРС територии. \r\nВРС успешно извършва повторното превземане на Дервента, отблъсквайки силите на ХВО и ХВ на север, заемайки няколко града. Във втората фаза на операцията ВРС излиза на река Сава, на границата с Република Хърватия, разгромявайки защитата на моста, който тогава е контролиран от ХВ и ХВО в Босански брод. В операцията участват над 60 000 войници. Хърватският съвет за национална сигурност след това изпраща доклад за загубата на Босанска Посава и в него посочва като причини за поражението вътрешни конфликти, двойна верига на командване и неефективна контраразузнавателна служба. По-късно се появиха спекулации, че това е резултат от политическо споразумение между сръбското и хърватското ръководство за обезпечаване на търговията на териториите, въпреки че анализът на Централната информационна агенция на САЩ отхвърли подобни твърдения. \r\n***  Отмяната на срещата на върха в Париж задълбочи различията между политическите партии в Косово, които не могат да се съгласят за обща позиция в диалога със Сърбия, пише на първа страница прищинският ежедневник  Koha Ditore . \r\nИзданието отбелязва, че правителството, ръководено от Рамуш Харадинай, е подновило усилията си за съживяване на техническия диалог. Пратеници на премиера, които миналата седмица се срещнаха със сръбски представители в Берлин без никакво съобщение, отрекоха, че обсъждат следващата фаза на преговорите. Въпреки че въпросът за асоциацията / общността на сръбските общини не се споменава, Авни Арифи, посланикът на Косово в Обединените арабски емирства и бивш координатор на технически разговори със Сърбия, заяви, че Асоциацията е част от задълженията на Прищина, които трябва да бъдат изпълнени в съответствие с решението на Конституционния съд на Косово. \r\nKoha Ditore публикува и статия на своя кореспондент в Брюксел Августин Палюкай, в която последният  твърди, че „Меркел и Макрон имат по-важни проблеми от отношенията между Косово и Сърбия. \r\nПалюкай пише, че германският канцлер и френският президент са толкова заети с други спешни въпроси, че са облекчени от отлагането на срещите с Харадинай, Тачи и Вучич. \r\n„След като не успяха да изберат председател на Европейската комисия на последната среща на върха на Европейския съюз, лидерите на тези две велики страни ще участват на друг извънреден форум в неделя вечерта в Брюксел. На 2 юли те ще гледат към Страсбург, лъдето ще бъде конституиран новият Европейски парламент. Два дни по-късно ще бъде проведена среща на върха на Берлинския процес в Познан. За диалога между Косово и Сърбия ще трябва да изчакаме промените във водещите структури на европейските институции и може би дори в Косово. Вучич изглежда има здрава хватка върху властта в Белград“, пише кореспондентът на прищинския ежедневник. \r\n***  Тъй като Турция продължава с провокативното си поведение в Източното Средиземноморие, въпреки призива на Европейския съюз да се въздържа от сондажи за газ и петрол в изключителната икономическа зона на Кипър (ИИЗ), въоръжените сили на Гърция са в готовност да се справят с ескалацията на напрежението в Източното Средиземноморие и Егейско море, съобщава вестник  Kathimerini , позовавайки се на неназовани източници. \r\nСпоред тях, ключовият въпрос, който се обсъжда в Атина, е как да реагира в случай, че Турция реши да проведе сеизмични изследвания или сондажи в континенталния шелф на Гърция или в ИИЗ. Най-голямата загриженост е за потенциална турска намеса на изток от Родос и на юг от остров Кастелоризо. \r\nНа политическо равнище Атина направи всичко възможно, като подчерта потенциалните последици от провокативното поведение на Турция върху стабилността в по-широкия регион. \r\nИзявлението на ЕС миналата седмица, макар и неясно, бе приветствано от премиера Алексис Ципрас като „първото ясно и решително“ осъждане на Турция от блока „след десетилетия на нарушения на международното право“. \r\nНа оперативно ниво обаче е по-малко ясно какъв трябва да бъде отговорът на Гърция. Въоръжените сили на страната ще бъдат в състояние на повишена готовност през лятото, тъй като служителите от отбраната подготвят серия от планове за справяне с евентуална турска намеса. \r\nПлановете се основават предимно на маневри от гръцката флота, тъй като в момента Турция използва кораби за научни изследвания и сондажи, за да затвърди присъствието си в региона. Въпреки това, гръцките военновъздушни сили вероятно ще играят подкрепяща роля при всеки отговор. \r\nЗапитан миналата седмица дали Гърция може да разчита на военна подкрепа от ЕС или Съединените щати в случай на инцидент, министърът на отбраната Евангелос Апостолакис заяви пред репортери, че Гърция ще трябва да планира самостоятелно да се справи с подобен сценарий. „Няма такова обещание, нито такъв въпрос в момента, но както казах и преди, когато трябва да направим нещо, очакваме, че  ще бъдем сами“. \r\nАтина също не вярва в обещанията на френския президент Еманюел Макрон да изпрати кораби от френския флот в Егейско море, ако е необходимо, тъй като такива обещания са били правени и в миналото. \r\n***  Македония не получи обещаната дата за започване на присъединителни преговори с Европейския съюз през юни, а следващото обсъждане на въпроса е през октомври. Трябва да се отбележи, че в Съюза, особено Нидерландия и Франция, твърдят, че оценката за предоставянето на дата трябва да се основава на наблюденията за Македония и Албания заедно, като един случай, пише македонския ежедневник  „Вечер“  в материал, представен без редакторска намеса. \r\nКакво свързва толкова силно Македония и Албания, че да бъдат третирани като един случай? Освен всичко друго – корупцията и наркотрафика! \r\nВ същото време не е случайно, че се публикуват телефонни разговори за организираната престъпност и корупцията в правителството, засега само „Демократичния съюз за интеграция“ (ДСИ), както и за корупцията и организираната престъпност в Албания. Първите, за Македония, са обявявани във Фейсбук от някой си „Ел Чека“ и е симптоматично, че „Фейсбук“ не блокира споделянето им и не затваря профила му, въпреки че това е стандартна процедура за социалната мрежа в такива случаи. \r\nГерманският Bild, от друга страна, паралелно публикува телефонни разговори на албанския премиер Еди Рама за неговото сътрудничество с мафията, нарко дилърите, заповеди до прокурори и съдии, купуване на гласове за избори и др... ситуация, която виждаме и в Македония, особено, когато се работи за подкрепа на СДСМ от страна на различни албански престъпни и нарко кланове от Скопие и околността, които в замяна на защита дават гласове за нуждите на управляващата партия на изборите. \r\nВ Европейския съюз, но също така и в Съединените щати, са решили да сложат край на политическия съюз на властите и наркодилърите в Албания и Македония и едва тогава ще могат да бъдат обсъдени политическите теми и дати за преговори с ЕС. \r\nВестник „Вечер“ разбра, че в Солун е имало среща и консултации между американската служба за борба с наркотрафика – ДЕА и македонската полиция. Анализирана е ситуацията с нарко дилърите, особено онези от Арачиново, Гърчец и няколко други места в страна и е разработен план за действие. \r\nОт македонска страна е формиран надежден екип, който да работи самостоятелно, без зависимост от правителството, който е оглавен от началника на сектора за организирана престъпност Лазе Велковски и няколко опитни оперативни работници на Министерството на вътрешните работи, които поддържат постоянна комуникация с американската ДИА. Тяхната задача е до октомври в Македония да разбият нарко-клановете и да арестуват техните шефове, а паралелно с това се организира подобна акция в Албания, която засега не дава очакваните резултати, преди всичко, защото правителството на премиера Еди Рама възпрепятства разследванията и акциите. \r\nДействията срещу този вид организирана престъпност в сътрудничество с ДИА със сигурност ще повлияят на политическата ситуация в Македония, защото нарко клановете влияят на македонските избори според системата за защита на тяхната дейност, а в замяна дават гласове от албанските етнически общности на политическия партньор.", "date": "2019.06.24", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/06/24/2673265/blagoevgrad-mazh-e-zaginal-na-am-struma-pri-nepravilno-presichane-na-patnoto-platno.html", "text": "На 22 юни 2019 г. около 22.05 часа в РУ-Сандански е постъпил сигнал за пострадало лице на АМ „Струма“. Това съобщиха от пресцентъра на  ОДМВР-Благоевград .  В хода на работата по случая е установено, че лек автомобил „Тойота Ярис“, управляван от Я.К./41г./ от гр. Сандански е блъснал, неправилно пресичащ пътното платно пешеходец, в резултат на което същият е починал на място. Самоличността на пешеходеца е в процес на установяване. По случая е образувано досъдебно производство. Работата продължава.", "date": "2019.06.24", "title": "Благоевград: Мъж е загинал на АМ „Струма“ при неправилно пресичане на пътното платно"}
{"url": "http://www.focus-news.net/news/2019/06/24/2673266/burgas-detsa-uchastvaha-v-sazdavaneto-na-kniga-za-detsa-s-pomoshtta-na-chitalishte-far.html", "text": "Всички творчески школи при Народно читалище (НЧ) „Фар 1946“ в Бургас се включиха в осъществяването и представянето на проекта „Работилница за книги“. Това съобщиха от пресцентъра на  Община Бургас . Проектът е съфинансиран от Община Бургас. „Идеята за обединяване на света на детето със света на книгата е сред основните приоритети на НЧ „Фар 1946“ – Бургас. Проучване на интересите на детската аудитория ни насочи към създаването на книга за деца от деца. Бяхме провокирани от текстовете на „Осем заешки истории“, разказани от куклено-театралния режисьор и драматург Емилия Цанкова и предоставени ни от Издателска къща „Знаци“. С голямо желание децата от школите към читалището тръгнаха по пътя на създаване на книжка и представянето й на живо“, разказа Ирина Костадинова от читалището. Интересни бяха по време на проекта срещите с издателката Румяна Емануилиду и разучаването на всички етапи в книгоиздаването. От дизайнерката Катерина Петкова децата разбраха как се дава визията на книгите и се подготвят за печат, в печатница „Информа принт“ те бяха впечатлени от многобройните професии и дългия път за създаването на една книжка. Малките творци от Детско Арт ателие 7 с ръководител Юлия Ангелова илюстрираха забавните и поучителни заешки истории. В БХГ „Петко Задгорски“ героите оживяха чрез драматизацията на Детска театрална школа „Усмивка“ с ръководител Румяна Кралева. После всички отпразнуваха добре свършената работа. Книгата „Осем заешки истории“ ще има премиерно представяне на  5 август от 17.30 часа по време на Международния куклен фестивал на открито „Дни на куклите“. Тогава всички ще могат да получат автограф от авторката Емилия Цанкова и от Невена Ангелова – художник илюстратор, автор на прекрасната корица.", "date": "2019.06.24", "title": "Бургас: Деца участваха в създаването на книга за деца с помощта на Читалище „Фар”"}
{"url": "http://www.focus-news.net/news/2019/06/24/2673269/prezidentat-rumen-radev-v-zheneva-zashtitata-na-choveshkite-prava-e-nepostizhima-bez-dalgotraen-mir-i-ustoychivo-razvitie.html", "text": "България ще продължи да бъде част от усилията на ООН за засилване на международната солидарност за постигане на устойчив глобален подход и превенция в защита на човешките права. Това заяви президентът Румен Радев в изказването си пред Съвета на ООН по правата на човека, съобщиха от   прессекретариата на държавния глава . В Женева се провежда 41-ата сесия на международния орган, където българският държавен глава е на посещение.   \r\nОт тази година страната ни е пълноправен член на Съвета по правата на човека за периода до 2021 година. Това се случва за пръв път от създаването на международния орган. В изказването си пред участниците в 41-ата сесия президентът Румен Радев изтъкна, че България отдава особено значение за утвърждаване на превантивната роля на Съвета по правата на човека и за повишаване на неговата ефективност. „Нашата страна за пръв път е член на Съвета по правата на човека и допринася за укрепване на целостта и независимостта на Службата на върховния комисар“, заяви Румен Радев.    \r\nПовече от седем десетилетия след създаването на ООН основна ценност на организацията остава международното сътрудничество за зачитане на човешките права и основните свободи, отбеляза президентът. По думите му, адекватните и навременни действия в тази насока затвърждават  легитимността и доверието към дейността на световната организация.    \r\nЗащитата на човешките права не може да се осигури без дълготраен мир и устойчиво развитие, подчерта още държавният глава и апелира за засилване на свързаността и сътрудничеството между органите и агенциите в системата на ООН в тази насока. Президентът потвърди ангажимента на България да провежда националните политики в областта на защитата на човешките права, както и да участва в регионалните и международни органи като Съвета, за постигането на тази висша за ООН цел.    \r\nКато основополагащи ценности на демокрацията държавният глава открои толерантността и разбирателството като ключови фактори за защитата на човешките права. В изказването си президентът припомни и историческия принос на страната ни със спасяването през 1943 г. на всички 50 000 български евреи. Пълноправното членство на България в Международния алианс за възпоменание на Холокоста е признание за нашата категорична реакция срещу нарастващия антисемитизъм, ксенофобия и езика на омразата.    \r\nПред участниците във форума Румен Радев открои климатичните промени като сериозно предизвикателство и пречка в много държави за упражняване на основни човешки права. „В съответствие със своите задължения по Парижкото споразумение България прие Национален план за действие по изменение на климата, който регламентира конкретните мерки за намаляване емисиите за вредни парникови газове“, посочи президентът. Държавният глава заяви и готовността на страната ни активно да участва в дебатите за влиянието на новите дигитални технологии, в т.ч. на изкуствения интелект, върху човешките права.    \r\nКато първостепенен приоритет за България президентът посочи защитата на правата на децата, като припомни, че на предишната сесия на Съвета България е стартирала различни инициативи за приобщаване на повече деца с увреждания към образователната система. България насърчава участието на младежите във всички сфери на обществено-политическия живот, посочи Румен Радев.   \r\nДържавният глава изтъкна и напредъка на страната ни по темата за равенството на половете. Румен Радев даде пример със сектора на информационните технологии, където България е на първо място в ЕС по брой на заетите в тази сфера жени (27,7 на сто при среден процент в ЕС 16) и на първо място по дела на жените-експерти в областта на информационните технологии с близо 30%, при 16% за ЕС.", "date": "2019.06.24", "title": "Президентът Румен Радев в Женева: Защитата на човешките права е непостижима без дълготраен мир и устойчиво развитие"}
{"url": "http://www.focus-news.net/news/2019/06/24/2673270/dimitar-margaritov-kzp-predi-da-kupite-paketno-patuvane-za-lyatnata-pochivka-chetete-vnimatelno-predvaritelnata-informatsiya-i-dogovora.html", "text": "При покупката на пакетно пътуване за лятната почивка е изключително важно да се запознаем с предварителната информация. А преди да подпишем и платим, да се убедим, че договаряме с регистриран туроператор. Регистрираните туроператори са задължени да поддържат валидна „застраховка професионална отговорност”, а съгласно действащите нормативни правила в България това е единственият източник за удовлетворяване на финансови претенции при проблем. За това напомни председателят на Комисията за защита на потребителите (КЗП) Димитър Маргаритов в рубриката „Чети етикета” по bTV преди разгара на летния туристически сезон и в периода на активните резервации за предстоящите почивки, съобщиха от пресцентъра на  КЗП .    \r\n„Понякога потребителите са склонни да се доверяват на устна, разменена в разговор с представител на туроператор или дори в социалните мрежи информация. Но може да се окаже, че когато подпишат договор, той съдържа различна от предварително договорената информация. Затова всичко трябва да се чете”, обърна внимание Маргаритов.  \r\nПредседателят на КЗП каза още, че е важно да се събират всички документи. „Когато отиваме в съответното място за настаняване, ние представяме обикновено ваучери, платежни документи и пр. Но още по-важно е да разполагаме с тези документи, в случай че възникне някакъв проблем и той не може да бъде решен без намесата на контролните органи, тъй като те са основните доказателства, по които Комисията може да работи, за да установи фактическите обстоятелства в конкретния казус”, обясни той.  \r\nЖалбите в КЗП за туристически услуги са около 4% от общо 23 000 оплаквания по най-различни въпроси на годишна база. „Това изглежда на пръв поглед немного, но трябва да държим сметка, че всеки конкретен проблем в туризма предизвиква доста сериозни неприятности на хората, които стават жертва на този проблем”, коментира Маргаритов.  \r\nСред най-честите проблеми, за които потребители са се обръщали към КЗП във връзка с пакетни пътувания, са че предварителната информация не се предоставя навреме или че е непълна или неточна. Други оплаквания са по повод това, че настаняването е в различен от посочения хотел, условията в хотела не отговарят на описаните или проблеми с транспорта.   \r\n„Когато извършваме проверка по сигнал, ние винаги се стремим да помогнем на самите хора, които са изпаднала в някакво неблагополучие”, подчерта Маргаритов. На въпрос на Биляна Гавазова: Какъв е срокът за реакция по постъпила жалба?, председателят на КЗП информира, че по закон той е един месец, но уточни, че при туристическите проблеми е необходима много по-бърза намеса. „Затова в момента ние имаме повече екипи там, където има повече туристи – за да може веднага при сигнал да се притечем на помощ и в рамките на няколко дни буквално решаваме обикновено случаите в туризма”, заяви той.              \r\nПрез миналата година КЗП е извършила над 8 000 проверки в сферата на туризма, в резултат на което са забранени над 80 нелоялни практики и са затворени 116 туристически обекти и офиси на туроператори, които са работили в нарушение на изискванията на закона, съответно – без категоризация или регистрация.", "date": "2019.06.24", "title": "Димитър Маргаритов, КЗП: Преди да купите пакетно пътуване за лятната почивка четете внимателно предварителната информация и договора"}
{"url": "http://www.focus-news.net/news/2019/06/24/2673271/iliyan-vasilev-energien-ekspert-v-balgariya-lipsva-tsyalosten-kontekst-i-strategiya-za-niskovaglerodna-energetika-i-proizvodstva.html", "text": "В България липсва цялостен контекст и стратегия за нисковъглеродна енергетика и производства. \r\nТова каза в интервю за сутрешния блок „Добро утро, България“ на   Радио „Фокус“   Илиян Василев, енергиен експерт и бивш посланик на България в Москва, във връзка с амбицията на генералния секретар на ООН Антонио Гутериш Европейският съюз да стане лидер в постигането на климатично неутрални нива на вредните емисии до 2050 година, която бе подкрепена от премиера Бойко Борисов. „Трябва да направим онзи енергиен микс, който да ни е най-полезен от гледна точка на съотношението разходи – ползи. След това трябва да оценим не само конкретния сегмент от влияние, например на слънчеви панели и ветрогенератори, а комплексната оценка за въздействие на всички замърсяващи производства и цялостният въглероден отпечатък. Преходът в този момент в масов мащаб налага натоварване върху световната миннодобивна промишленост, включително редки метали, които в 80% се контролират от Китай“, коментира експертът. Според Илиян Василев е необходим цялостен и интегриран подход за оценка на отпечатъка, както и създаването на прагматична екология. Прагматизацията е много важна, защото води до незабавни ползи и съумява да интегрира интересите на личността и на обществото заедно с възможностите на бюджет и субсидии, които са в полза на прехода към по-нисковъглеродни производства. Илиян Василев отбеляза, че не са нужни абстрактни субсидии, които да изкривят пазара, а такива, които само да насърчат прехода и след това да оставят пазара сам да диктува“.  \r\nЕлеонора ЧОЛАКОВА", "date": "2019.06.24", "title": "Илиян Василев, енергиен експерт: В България липсва цялостен контекст и стратегия за нисковъглеродна енергетика и производства"}
{"url": "http://www.focus-news.net/news/2019/06/24/2673258/smolyan-nad-300-sa-zhitelite-na-oblastta-koito-praznuvat-na-enyovden.html", "text": "Над 300 са жителите на област Смолян, които празнуват на Еньовден. Това каза за  Радио „Фокус“ – Смолян  Мария Топова от служба ГРАО в местната администрация. Имената Енчо и Еньо носят общи 7 мъже от общината. Името Йоан е дадено на 16 мъже, а Йоана са кръстени 60 дами. Янка и Яна са имената на общо 92 жени от Смолян и околните села, а Янко на 47 мъже. 24 са дамите наречени Биляна, а Диана е името на 35 представителки на нежния пол. Името Дия носят 8 мъже от общината. На този ден празнуват и всички с производни на тези имена, както и с още много имена на билки. \r\nНели ГЕРГЬОВСКА", "date": "2019.06.24", "title": "Смолян: Над 300 са жителите на областта, които празнуват на Еньовден"}
{"url": "http://www.focus-news.net/news/2019/06/24/2673272/dobrich-neizvesten-izvarshitel-e-otkradnal-na-zlatni-nakiti-pari-i-lichni-dokumenti-ot-metalna-kasa-v-s-kranevo.html", "text": "На 22 юни, около 22:30 часа е получено съобщение за извършена кражба на метална каса от частен имот на територията на с. Кранево, обл. Добрич. Това съобщиха от пресцентъра на  ОДМВР-Добрич .  По данни на тъжителя в касата са се намирали златни накити, преносим компютър, лични документи, сумата от 3 200 евро, 1 500 лева и около 100 000 руски рубли. По случая е образувано досъдебно производство.", "date": "2019.06.24", "title": "Добрич: Неизвестен извършител е откраднал на златни накити, пари и лични документи от метална каса в с. Кранево"}
{"url": "http://www.focus-news.net/news/2019/06/24/2673273/sport-chelsi-naznachava-frank-lampard-do-48-chasa.html", "text": "Франк Лампард ще се завърне официално в Челси още тази седмица. Според \"Дейли Мейл\" легендарният бивш халф ще бъде назначен за мениджър на лондончани в следващите два дни. С него на \"Стамфорд Бридж\" ще се завърне и друг бивш играч на \"сините\" - Джоди Морис, който досега беше асистент на треньора в Дарби Каунти. Лампард ще дойде в Челси със задачата да разчисти пътя за младите играчи, тъй като и без това клубът няма да може да привлича нови футболисти в следващите два трансферни прозореца. За един сезон в Дарби Каунти Лампард спечели 24 от 57 двубоя, класира тима на 1/4-финалите на Карабао Къп и изведе \"овните\" до финалния плейоф за влизане в Премиър лийг, където обаче загуби от Астън Вила.", "date": "2019.06.24", "title": "Спорт: Челси назначава Франк Лампард до 48 часа"}
{"url": "http://www.focus-news.net/news/2019/06/24/2673274/shumen-lek-avtomobil-lada-niva-e-izgoryal-v-pozhar-v-selo-konyovets.html", "text": "Лек автомобил Лада „Нива“ е  изгоряла в пожар в село Коньовец. Това съобщиха от пресцентъра на  ОДМВР-Шумeн.", "date": "2019.06.24", "title": "Шумен: Лек автомобил Лада „Нива“ е изгорял в пожар в село Коньовец"}
{"url": "http://www.focus-news.net/news/2019/06/24/2673275/mvr-chetirima-sa-zaginali-pri-katastrofi-v-stranata-prez-izminaloto-denonoshtie.html", "text": "Четирима са загинали при катастрофи в страната през изминалото денонощие. Това съобщиха от пресцентъра на  МВР . В София са станали 21 леки и едно тежко пътно произшествие. От началото на месеца жертвите на пътя са 57, а от началото на годината- 239. В сравнение със същия период на миналата година се отчитат двама загинали повече.", "date": "2019.06.24", "title": "МВР: Четирима са загинали при катастрофи в страната през изминалото денонощие"}
{"url": "http://www.focus-news.net/news/2019/06/24/2673276/plovdiv-nyama-postradali-hora-i-sgradi-pri-poroyniya-dazhd-v-karlovsko-tazi-sutrin.html", "text": "Пороен дъжд нанесе щети в Карловско. Това каза за  Радио „Фокус“ – Пловдив  секретарят на Община Карлово Стефан Стефанов. По думите му, поройният дъжд се е изсипал рано тази сутрин – към 06.30 часа, и е продължил близо час.  „Беше придружен с изключително много гръмотевици. Гръм падна в двора на Общината. Има нанесени поражения, като са засегнати видеокамерите, интернета, телефоните и т.н. В момента се работи по отстраняването на тези повреди“, каза Стефанов. \r\nВ резултат на поройния дъжд по улиците в Карлово има много кал и пясък, има и обърнати шахти.  В момента служители работят на място. Поражения са регистрирани също в селата Розино и Бегунци, както и в град Баня.  „На много места улиците са изкъртени. В момента комисия от Общината описва щетите“, посочи Стефан Стефанов и допълни, че пътищата са проходими, въпреки обилния дъжд. „Няма пострадали хора и сгради, засегната е само сградата на общината“, обобщи той. \r\nТони МИХАЙЛОВ", "date": "2019.06.24", "title": "Пловдив: Няма пострадали хора и сгради при поройния дъжд в Карловско тази сутрин"}
{"url": "http://www.focus-news.net/news/2019/06/24/2673263/sashka-bizeranova-rim-vidin-na-enyovden-v-severozapada-zhenite-igrayat-sklyucheno-horo.html", "text": "На Еньовден в Северозапада жените играят сключено хоро, каза за  Радио „Фокус“ – Видин  Сашка Бизеранова, етнограф в РИМ-Видин. Тя посочи, че хорото се играе,  след като жените подреждат в кръг кошниците с набраните рано сутринта билки  и играят около тях “сключено хоро” в пълно мълчание. От билките се правят еньовски китки и венци, вързани с червен конец, които през годината се използват за лекуване. „Еньовден е свързан с равноденствието и е много стар празник, празниците, свързани със слънцестоенето са по стари в народния календар. На този ден преди изгрев слънце жените от Северозапада берат билки.  77 са болестите и за всяка има цяр и билка,  само за половинката болест – няма. Всъщност, и за нея има половин билка, но нея само посветени билкари могат да намерят в потайната доба на еньовденската нощ и да използват“, каза Сашка Бизеранова. Етнографът обясни, че китките с билки трябва да са толкова, колкото са хората в семейството, наричат ги на тях и ги окачват из къщата и през годината ги ползват за лекуване. „С тях кадят болните или ги окъпват с вода, в която са топили китките. С тревите и цветята, набрани на празника, се увива и голям еньовски венец, през който всички се провират за здраве“, допълни етнографът. Венецът от билки се пази през цялата година, смята се, че и той помага срещу болестите. \r\nАнна ЛОЗАНОВА", "date": "2019.06.24", "title": "Сашка Бизеранова, РИМ-Видин: На Еньовден в Северозапада жените играят сключено хоро"}
{"url": "http://www.focus-news.net/news/2019/06/24/2673277/kyustendil-obshtestveno-obsazhdane-za-poemane-na-dalgosrochen-dalg-za-izgrazhdane-na-kompostirashti-instalatsii-i-na-instalatsii-za-predvaritelno-tretirane-na-otpadatsi-shte-se-provede-v-grada.html", "text": "Обществено обсъждане за поемане на дългосрочен дълг с цел изграждане на компостиращи инсталации и на инсталации за предварително третиране на битови отпадъци ще се проведе в Кюстендил. Това съобщиха за  Радио „Фокус” – Кюстендил  от Община Кюстендил. Обсъждането ще започне от 19.00 часа в заседателната зала на Общината. То е насрочено на основание Закона за общинския дълг и Наредбата за  условията и реда за съставяне на тригодишната бюджетна прогноза за местните дейности и за съставяне, обсъждане, приемане, изпълнение и отчитане на общинския бюджет на Община Кюстендил.  \r\nПредложението е за поемане на дългосрочен общински дълг чрез сключване на договор за комбинирано финансиране с финансов инструмент, с цел осигуряване на собствен принос и междинни плащания за изпълнението на проект „Изграждане на екологична инфраструктура за РСУО „Рила Еко“, финансиран от Оперативна програма „Околна среда”. Предвижда се размерът на дълга за собствения принос, както и за междинни плащания до възстановяването на парите от оперативната програма, да бъде до 1 916 000 лева. \r\nВенцеслав ИЛЧЕВ", "date": "2019.06.24", "title": "Кюстендил: Обществено обсъждане за поемане на дългосрочен дълг за изграждане на компостиращи инсталации и на инсталации за предварително третиране на отпадъци ще се проведе в града"}
{"url": "http://www.focus-news.net/news/2019/06/24/2673268/zeri-kosovo-srabskiyat-plan-za-humanitarna-katastrofa-v-severno-kosovo-zapochva-ot-dnes.html", "text": "Кметовете на четирите населени предимно от сърби общини в Северно Косово, най-вероятно, са инициаторите на сръбския план за създаване на изкуствена хуманитарна криза в района, пише прищинският ежедневник  „Зери“ . \r\nПланът, според изданието, предвижда изпразването на магазини за хранителни стоки и лекарства на основата на твърдението, че те не могат да се заредят заради наложените от Прищина 100-процентови мита върху сръбските стоки. \r\nПревод и редакция:", "date": "2019.06.24", "title": "„Зери“ (Косово): Сръбският план за „хуманитарна катастрофа“ в Северно Косово започва от днес"}
{"url": "http://www.focus-news.net/news/2019/06/24/2673278/dobrich-vodach-s-304-promila-alkohol-e-zadarzhan-v-selo-kranevo.html", "text": "На 23 юни, около 18:00 часа в с. Кранево, е спрян за проверка лек автомобил „Хюндай” с добричка регистрация, управляван от 50-годишен мъж от град Добрич. Това съобщиха от пресцентъра на  ОДМВР-Добрич .  При извършената проверка за употреба на алкохол с техническо средство, цифровата индикация отчита наличието на 3,04 промила в издишания от водача въздух.", "date": "2019.06.24", "title": "Добрич: Водач с 3,04 промила алкохол е задържан в село Кранево"}
{"url": "http://www.focus-news.net/news/2019/06/24/2673261/d-r-emil-elmazov-sbb-balgariya-mozhe-da-stane-zdravnitsa-na-evropa.html", "text": "България може да стане „здравница“ на Европа. Това каза в интервю за  Агенция „Фокус“  Емил Елмазов, председател на Съюза на билкарите в България по повод Еньовден. „Не само, защото е много богата на лечебни растения, но и защото имаме много древна култура. Достатъчно е да мръднем 10 века назад и откриваме богомилския зелейник. Достатъчно е да отидем още по-назад и откриваме тракийската медицина, за която пише Платон, за която говори Сократ. Ние сме наследници на едно богато знание и побелелите му коси трябва да ни вдъхват уважение и да направим както китайците“, каза Елмазов. Той отчете, че те са си съхранили билковото богатство и са го превърнали в една експанзия. „Прославиха го в целия свят. Там се образуваха още по времето на Мао университети за народни лекари. Там старата наука не беше изхвърлена и пренебрегната, а беше превърната в легенда. Така ми се иска и българската народна медицина, да бъде сложена на крака, на пиедестал и да бъде разпространена по цяла Европа, да не кажа с претенции по част от света“, допълни Елмазов.  \r\nДеница КИТАНОВА", "date": "2019.06.24", "title": "Д-р Емил Елмазов, СББ: България може да стане „здравница“ на Европа"}
{"url": "http://www.focus-news.net/news/2019/06/24/2673280/sofiya-srokat-za-podavane-na-dokumenti-za-redovnata-kandidatstudentska-izpitna-sesiya-i-za-klasiraneto-v-unss-e-do-29-yuni.html", "text": "Срокът за подаване на документи за редовната кандидатстудентска изпитна сесия и за класирането в Университета за национално и световно стопанство е до 29 юни, включително, съобщиха от  пресцентъра на УНСС . Кандидат-студентите могат да подадат документи онлайн, в УНСС – София и във всички областни градове. \r\nПървият изпит – по български език и литература - е на 3 юли. На 4 юли са изпитите по чужди езици (английски, немски, френски, испански и руски), на 5 юли - по история на България и по математика, на 6 юли – по география на България и по журналистика (събеседване). \r\nПървото класиране ще бъде обявено на 9 юли. \r\nПриемът на студенти в УНСС е с успешно положен единен приемен изпит (тест) и е по професионални направления и поднаправления (включващи 43 специалности). Кандидат-студентите, които са се явили и на предварителни, и на редовни изпити участват в класирането с най-високата оценка, получена на тях. \r\nПрез учебната 2019/2020 година в УНСС ще бъдат приети 3140 първокурсници (държавна поръчка) в редовна и дистанционна форма на обучение.", "date": "2019.06.24", "title": "София: Срокът за подаване на документи за редовната кандидатстудентска изпитна сесия и за класирането в УНСС е до 29 юни"}
{"url": "http://www.focus-news.net/news/2019/06/24/2673283/dobrich-bez-vodopodavane-zaradi-otstranyavane-na-avarii-sa-abonatite-po-tri-ulitsi-v-grada.html", "text": "Без водоподаване заради отстраняване на аварии са абонатите по три улици в града – „Драва“, ул. „Захари Стоянов“ и ул. „Стоян Михайловски“. По водния цикъл се работи в ж.к. „Добротица“ в района на изхода за Варна, по информация на ВиК – Добрич, предаде кореспондентът на  Радио „Фокус” – Варна . В областта аварии по водопреносната мрежа се отстраняват в Район Добрич-селска - с. Дянково, с. Бенковски и с. Медово, в Район Балчик - с. Сенокос и Вилна зона „Овчаровски плаж“, в Район Каварна - с. Поручик Чунчево и в град Каварна, в Район ГенералТошево - с. Пчеларово, с. Сноп и с. Кардам, и в Район Шабла - ул. „Възраждане“ и ул. „Марица“ в морския град. \r\n Жулиета НИКОЛОВА", "date": "2019.06.24", "title": "Добрич: Без водоподаване заради отстраняване на аварии са абонатите по три улици в града"}
{"url": "http://www.focus-news.net/news/2019/06/24/2673281/tass-nasa-potvardi-otkritieto-na-visoko-sadarzhanie-na-metan-v-atmosferata-na-mars.html", "text": "Националното управление на САЩ по аеронавтика и изследване на космическото пространство (НАСА) потвърди откритието на високо съдържание на метан в атмосферата на Марс. Съответстващото заявление бе пубикувано на сайта на американската служба, предава  ТАСС . \r\n„През тази седмица марсоходът на НАСА „Кюриосити“ направи невероятно откритие: най-голямото съдържание на метан за целия период на измерванията в рамките на тази мисия – от порядъка на 21 милиардна част. Една милиардна част означава, че ако се вземе целия обем на въздуха на Марс, то една милиардна част от него ще бъде съставена от метан“, поясняват специалисти от управлението. \r\n„Това е увлекателно, защото животът на микроорганизмите е важен източник на метан на Земята, но метанът може да се появи и в резултат от взаимодействието между камъни и вода“, уточняват от НАСА. При това в съобщението се посочва, че Curiosity не е снабден с оборудване за определяне на източника на метана. По-рано за намирането на високо съдържание на метан от марсохода съобщи вестник The New York Times. Според изданието, пробите от въздуха на Марс са взети миналата сряда и още в петък учените от NASA, провеждайки редица експерименти, са установили, че става въпрос за високо съдържание на метан във въздуха, който може да послужи като газ-биомаркер. \r\n„Кюриосити“ многократно е записвал в атмосферата на Марс сезонни промени в съдържанието на метан. В проучвания на кратера Гейл с диаметър 154 км, марсоходът на два пъти - през юни 2013 г. и в периода от края на 2013 г. до началото на 2014 г. е регистрирал промени в съдържанието на метан в атмосферата. Метановият \"връх\" през юни 2013 г. беше потвърден и от оборудването на автоматичната станция Mars Express на Европейската космическа агенция. \r\n„Кюриосити“ кацна на Марс на 6 август 2012 г., за да се проучи кратер на името на австралийския астроном Уолтър Гейл. От декември 2003 г. станция „Марс Експрес“ провежда научни наблюдения на атмосферата на „червената планета”. \r\nПревод и редакция:", "date": "2019.06.24", "title": "ТАСС: НАСА потвърди откритието на високо съдържание на метан в атмосферата на Марс"}
{"url": "http://www.focus-news.net/news/2019/06/24/2673285/elektroenergiyniyat-sistemen-operator-zapochna-realizatsiyata-na-spisanie-energetika-s-obnovena-viziya-i-kontseptsiya.html", "text": "Електроенергийният системен (ЕСО) оператор започна реализацията на списание „Енергетика“ с обновена визия и концепция. Това съобщиха от пресцентъра на  ЕСО . \r\nСписание „Енергетика“ е с традиции, които датират от 1945 година. Това дълголетие мотивира Електроенергийния системен оператор да продължи живота на специализираното издание с осъвременени визия и концепция.  \r\nПървото издание на обновеното списание „Енергетика-Електроенергийни ракурси“ излиза по повод Деня на енергетика 2019 година с водеща тема „Европейски хоризонти пред ЕСО“. Броят представя напредъка по реализацията на петте проекта от общ европейски интерес, които се осъществяват с привлечено европейско финансиране, участието на ЕСО в научните проекти по европейската програма „Хоризонт 2020“- FLEXITRANSTORE и CROSSBOW, както и включването на ЕСО в проектите MicroSENCE и EnergyShield, насочени към осигуряване на киберзащита на енергийната инфраструктура. \r\nВ редакционната колегия на списанието са привлечени утвърдени и авторитетни енергийни експерти. \r\n„Амбицията за нов живот на списание «Енергетика», основана на дългогодишната традиция, се стреми да откликне на потребностите от информираност по ключовите теми от стратегическия за България и Европа икономически отрасъл. \r\nПубликуването на списанието на интернет-страницата на ЕСО ще го направи достъпно за широката аудитория, а в партньорство с доказани енергийни експерти от сектора и академичната общност ще изпълним съдържанието на изданието с полезни статии и научни разработки.“ - с тези думи изпълнителният директор на ЕСО Ангелин Цачев се обръща към читателите в първия брой на списание „Енергетика-Електроенергийни ракурси“ ( ).", "date": "2019.06.24", "title": "Електроенергийният системен оператор започна реализацията на списание „Енергетика“ с обновена визия и концепция"}
{"url": "http://www.focus-news.net/news/2019/06/24/2673267/tass-tsik-na-ukrayna-ne-razreshi-na-partiyata-na-saakashvili-da-uchastva-na-parlamentarnite-izbori.html", "text": "Централната избирателна комисия (ЦИК) отказа да регистрира кандидатите за депутати във Върховната Рада на Украйна от „Руха (Движението) на новите сили“ на Михаил Саакашвили, както в партийните списъци, така и в едномандатните избирателни окръзи на предсрочните парламентарни избори на 21 юли, съобщи пресслужбата на избирателния орган, предава  ТАСС . \r\n„Изборите за Върховна Рада бяха обявени на 21 май, но партията подаде документи, от коит става ясно, че съветът на „Движението на новите сили“ е разглеждал въпроси, свързани с участието на избори, още на 8 май“, отбелязва ЦИК. \r\nВъв връзка с това органът констатира, че свикването и провеждането на извънреден конгрес на партията, както и утвърждаването на списъка на кандидатите, се е извършило с нарушение на изискванията на устава на партията. ЦИК е решил да изпрати копие от своето решение и съответстващите документи в Националната полиция за провеждане на проверка. \r\nПо-рано ЦИК също така не допусна до участие на вота кандидатите от „Съюза на левите сили“ и Комунистическата партия. \r\nПревод и редакция:", "date": "2019.06.24", "title": "ТАСС: ЦИК на Украйна не разреши на партията на Саакашвили да участва на парламентарните избори"}
{"url": "http://www.focus-news.net/news/2019/06/24/2673289/parlamentarna-delegatsiya-vodena-ot-predsedatelya-na-narodnoto-sabranie-tsveta-karayancheva-shte-bade-na-ofitsialno-poseshtenie-v-moskva.html", "text": "Парламентарна делегация, водена от председателя на Народното събрание Цвета Караянчева, ще бъде на официално посещение в Москва на 25 и 26 юни 2019 г., съобщиха от пресцентъра на  Народното събрание . В състава на делегацията са съпредседателите на Групата за приятелство България – Русия Красимир Велчев и Антон Кутев, заместник-председателят на групата Волен Сидеров и народните представители Диана Саватева, Боряна Георгиева и Ахмед Ахмедов.  \r\nНа 25 юни 2019 г. председателят на парламента Цвета Караянчева и народните представители ще се срещнат с председателя на Съвета на Федерацията на Федералното събрание на Руската федерация Валентина Матвиенко. По-късно те ще разговарят с министъра на външните работи на Руската федерация Сергей Лавров.  \r\nПрограмата на посещението предвижда полагане на венец на гробницата на Незнайния войн в Александровската градина до стената на Кремъл.  \r\nНа 26 юни 2019 г. председателят на Народното събрание Цвета Караянчева ще направи изказване по време на пленарното заседание на Съвета на Федерацията на Федералното събрание на Руската федерация. Цвета Караянчева е първият председател на българския парламент, който ще направи изказване пред Федералното събрание на Руската федерация.  \r\nПо-късно тя ще се срещне с председателя на Държавната дума на  Федералното събрание на Руската федерация Вячеслав Володин.    \r\nБългарските парламентаристи ще разговарят с Групата за сътрудничество на Съвета на Федерацията на Руската федерация с Народното събрание на Република България.  \r\nПо време на визитата е предвидена и среща с българската общност в Москва.", "date": "2019.06.24", "title": "Парламентарна делегация, водена от председателя на Народното събрание Цвета Караянчева, ще бъде на официално посещение в Москва"}
{"url": "http://www.focus-news.net/news/2019/06/24/2673290/new-europe-salvini-mozhe-da-napravi-italiya-nezamenim-partnyor-na-sasht-v-zapadna-evropa.html", "text": "В неотдавнашното си пътуване до Вашингтон, вицепремиерът на Италия Матео Салвини обяви намерението на правителството му да изгради все по-тесни отношения със Съединените щати, като каза, че американците могат да бъдат сигурни, че Италия е най-верният съюзник на САЩ в Европа, която е в период на турбулентност, пише базираното в Брюксел издание  New Europe  в материал, представен без редакторска намеса. \r\nНаскоро Салвини се представи много добре на изборите за Европейски парламент и се чувства уверен в перспективите си скоро да оглави италианското правителство като премиер, след като неговата евроскептична партия „Лига“ спечели първото място на вота в Италия. \r\nСлед като успешно се изправи срещу истаблишмънта на ЕС и неговия опит да принуди насила Италия да се съобрази с драконовския фискален договор на ЕС, който възпира растежа и ще остави Италия в неопределеност по отношение на създаването на работни места, Салвини вече предприе стъпки за постигане на целта си за намиране на близък диалог с президента на САЩ Доналд Тръмп и да изгради ново широко партньорство с администрацията с надеждата, че това  ще помогне на Италия да отхвърли зависимостта си от европейските технократи и по този начин ще помогне на икономиката, третата най-голяма в Европа, да се върне към стабилен растеж след години на наложен от Брюксел остеритет и рецесия. \r\n„В момент, когато институциите на Европейския съюз са крехки и се променят значително, Италия иска да бъде най-солидният, ефективен, последователен и надежден партньор на САЩ“, каза Салвини. \r\nВъпреки, че политикът не успя да се срещне лично с президента Тръмп, когото той ентусиазирано и публично подкрепи по време на предизборната кампания през 2016 г., Салвини се срещна с две от най-влиятелните личности в Белия дом на Тръмп - вицепрезидента Майк Пенс и държавния секретар Майк Помпео, с които обсъдиха миграцията, тероризма, Венецуела, Близкия изток и, разбира се, по-тесните отношения между САЩ и Италия. \r\nПонякога Италия възприема предпазлива линия в своята външна политика, за да намери баланс между собствените си национални интереси и да задържи в някои случаи рязко антизападни радикални партии, оставайки в съответствие със своите съюзници от НАТО. Италианското правителство разгневи Американците по-рано тази година, когато реши да не признава лидера на венецуелската опозиция Хуан Гуайдо за временен президент в момент, когато все още не бе ясно дали Гуайдо действително има подкрепата на обществото. \r\nЗа разлика от огромното мнозинство от колегите си в ЕС, които изглежда имат намерение да се противопоставят на Тръмп и американците на всяка цена, въпреки нарастващите достоверни предупреждения относно намесата на китайските разузнавателни служби в разработването на мобилните мрежи от пето поколение, Салвини обяви след срещите си с Пенс и Помпео, че италианското правителство може да последва примера на САЩ и да забрани на Huawei да участва в инфраструктурни проекти в страната. \r\n\"Когато повдигате въпроса за националната сигурност и също така имате споделена визия и споделени ценности със Съединените щати, тогава идва време, когато бизнес сделките трябва да спрат\", каза Салвини след своето пътуване във Вашингтон. \r\nБелият дом многократно лобира в ЕС за забрана на закупуването на китайско оборудване за 5G мрежите. Досега Тръмп и американското разузнаване получават мълчание или открита враждебност въпреки заплахите на ЦРУ, ФБР и АНС да ограничат обмена на разузнавателни с техните съюзници, тъй като с право се опасяват, че Китай може да използва достъпа до европейските безжични мрежи с цел шпионаж. \r\nОще от съставянето на коалиционното правителство в Италия миналата година стана ясно, че Салвини е човекът на големите дела. Визитата може да му е дала така нужната външна подкрепа от най-могъщата страна на света, чрез която да се избави от все по-слабия си коалиционен партньор, левичарското „Движение 5 Звезди“, което може да доведе до предсрочни избори, в които „Лигата“ ще заеме първото място, както показват анкетите. \r\nВизитата на Саливни във Вашингтон бе следена отблизо в Брюксел на фона на опасенията, че той ще успее да намери подкрепа за политиките си и ще успее да изгради близка връзка с американците, която убягва на европейските технократи, откакто тектоничните плочи се разместиха с избирането на Тръмп на изборите преди три години. \r\nМалцина са тези, които могат да отрекат факта, че Салвини вече е този, който определя дневния ред в Италия – и до определена степен в целия ЕС – където той се превърна във фар за тези страни-членки на ЕС, които искат да се откъснат от бюрократичното чистилище, в което се е превърнал Брюксел. \r\nПосещението на Салвини му помага да затвърди мястото си в италианската политика и допринася за имиджа му на отговорен държавник, който проправя нов път за Европа, както и за отношенията на Италия със САЩ. \r\nПревод и редакция:", "date": "2019.06.24", "title": "New Europe: Салвини може да направи Италия незаменим партньор на САЩ в Западна Европа"}
{"url": "http://www.focus-news.net/news/2019/06/24/2673284/pazardzhik-v-strelcha-zapochva-razdavane-na-mineralna-voda-i-hranitelni-produkti-zaradi-bedstvenoto-polozhenie.html", "text": "В града започва раздаване на минерална вода и  хранителни продукти заради бедственото положение, съобщиха от  общинската администрация . От 19.06.2019 г. започнаха поетапните доставки на освободените държавни резерви, които се приемат и съхраняват в складовите помещения на Оптико-механичен завод в града. Получаването на хранителните продукти и минерална вода от населението ще започне от днес  по допълнително обявен график на кварталите и улиците, публикуван на сайта на общината и разпространен на информационните табла. Право на ползване на предоставената помощ има всеки жител на град Стрелча.", "date": "2019.06.24", "title": "Пазарджик: В Стрелча започва раздаване на минерална вода и хранителни продукти заради бедственото положение"}
{"url": "http://www.focus-news.net/news/2019/06/24/2673291/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В неотдавнашното си пътуване до Вашингтон, вицепремиерът на Италия Матео Салвини обяви намерението на правителството му да изгради все по-тесни отношения със Съединените щати, като каза, че американците могат да бъдат сигурни, че Италия е най-верният съюзник на САЩ в Европа, която е в период на турбулентност, пише базираното в Брюксел издание  New Europe  в материал, представен без редакторска намеса. \r\nНаскоро Салвини се представи много добре на изборите за Европейски парламент и се чувства уверен в перспективите си скоро да оглави италианското правителство като премиер, след като неговата евроскептична партия „Лига“ спечели първото място на вота в Италия. \r\nСлед като успешно се изправи срещу истаблишмънта на ЕС и неговия опит да принуди насила Италия да се съобрази с драконовския фискален договор на ЕС, който възпира растежа и ще остави Италия в неопределеност по отношение на създаването на работни места, Салвини вече предприе стъпки за постигане на целта си за намиране на близък диалог с президента на САЩ Доналд Тръмп и да изгради ново широко партньорство с администрацията с надеждата, че това  ще помогне на Италия да отхвърли зависимостта си от европейските технократи и по този начин ще помогне на икономиката, третата най-голяма в Европа, да се върне към стабилен растеж след години на наложен от Брюксел остеритет и рецесия. \r\n„В момент, когато институциите на Европейския съюз са крехки и се променят значително, Италия иска да бъде най-солидният, ефективен, последователен и надежден партньор на САЩ“, каза Салвини. \r\nВъпреки, че политикът не успя да се срещне лично с президента Тръмп, когото той ентусиазирано и публично подкрепи по време на предизборната кампания през 2016 г., Салвини се срещна с две от най-влиятелните личности в Белия дом на Тръмп - вицепрезидента Майк Пенс и държавния секретар Майк Помпео, с които обсъдиха миграцията, тероризма, Венецуела, Близкия изток и, разбира се, по-тесните отношения между САЩ и Италия. \r\nПонякога Италия възприема предпазлива линия в своята външна политика, за да намери баланс между собствените си национални интереси и да задържи в някои случаи рязко антизападни радикални партии, оставайки в съответствие със своите съюзници от НАТО. Италианското правителство разгневи Американците по-рано тази година, когато реши да не признава лидера на венецуелската опозиция Хуан Гуайдо за временен президент в момент, когато все още не бе ясно дали Гуайдо действително има подкрепата на обществото. \r\nЗа разлика от огромното мнозинство от колегите си в ЕС, които изглежда имат намерение да се противопоставят на Тръмп и американците на всяка цена, въпреки нарастващите достоверни предупреждения относно намесата на китайските разузнавателни служби в разработването на мобилните мрежи от пето поколение, Салвини обяви след срещите си с Пенс и Помпео, че италианското правителство може да последва примера на САЩ и да забрани на Huawei да участва в инфраструктурни проекти в страната. \r\n\"Когато повдигате въпроса за националната сигурност и също така имате споделена визия и споделени ценности със Съединените щати, тогава идва време, когато бизнес сделките трябва да спрат\", каза Салвини след своето пътуване във Вашингтон. \r\nБелият дом многократно лобира в ЕС за забрана на закупуването на китайско оборудване за 5G мрежите. Досега Тръмп и американското разузнаване получават мълчание или открита враждебност въпреки заплахите на ЦРУ, ФБР и АНС да ограничат обмена на разузнавателни с техните съюзници, тъй като с право се опасяват, че Китай може да използва достъпа до европейските безжични мрежи с цел шпионаж. \r\nОще от съставянето на коалиционното правителство в Италия миналата година стана ясно, че Салвини е човекът на големите дела. Визитата може да му е дала така нужната външна подкрепа от най-могъщата страна на света, чрез която да се избави от все по-слабия си коалиционен партньор, левичарското „Движение 5 Звезди“, което може да доведе до предсрочни избори, в които „Лигата“ ще заеме първото място, както показват анкетите. \r\nВизитата на Саливни във Вашингтон бе следена отблизо в Брюксел на фона на опасенията, че той ще успее да намери подкрепа за политиките си и ще успее да изгради близка връзка с американците, която убягва на европейските технократи, откакто тектоничните плочи се разместиха с избирането на Тръмп на изборите преди три години. \r\nМалцина са тези, които могат да отрекат факта, че Салвини вече е този, който определя дневния ред в Италия – и до определена степен в целия ЕС – където той се превърна във фар за тези страни-членки на ЕС, които искат да се откъснат от бюрократичното чистилище, в което се е превърнал Брюксел. \r\nПосещението на Салвини му помага да затвърди мястото си в италианската политика и допринася за имиджа му на отговорен държавник, който проправя нов път за Европа, както и за отношенията на Италия със САЩ. \r\n*** Борис Джонсън възнамерява да живее с приятелката си Кари Симъндс на Даунинг стрийт номер 10 въпреки скандала, заради който бе извикана полиция в сегашния им дом, пише британското консервативно издание  The Telegraph , позовавайки се на свои източници, като поставя тази новина за акцент на деня. \r\nПриятели на Джонсън настояват, че нищо не се е променило във връзката на двойката, след като те бяха записани в разгара на бурен скандал от съседите си. \r\nСпоред тях, Джонсън възнамерява да се ожени за Симъндс, когато разводът с втората му съпруга Марина Уийлър бъде финализиран. \r\nОще преди скандала в ранните часове на петък циркулираха слухове, че Джонсън и новата му партньорка са се разделили, като един източник дори твърдеше, че най-вероятният бъдещ премиер на Великобритания вече спи на дивана. \r\n***  Манфред Вебер и Франс Тимерманс, водещите кандидати на Европейската народна партия и Европейските социалисти, „се провалиха“ в опита си да станат председатели на Европейската комисия, заяви унгарският премиер Виктор Орбан, като добави, че това са „добри новини“ за Унгария, защото маджарите не са искали нито един от тях да е начело на Съюза, предава електронното издание  Hungary Today . \r\nВ коментар за срещата на върха на ЕС в Брюксел, унгарският премиер заяви: „Направихме важни крачки напред“. \r\nОрбан отбеляза, че „Фидес“ е спечелила изборите за ЕП с 53% от гласовете: „Това е несравнимо: никой в Европа няма такава подкрепа“, констатира той. \r\nПремиерът отбеляза, че е обещал да използва мандата, даден на неговата партия, за да попречи на ЕС да избере лидери, които подкрепят имиграцията. Той отбеляза, че е обещал също така да гарантира, че ЕС няма да има лидер, който \"не уважава Унгария или централноевропейските страни\". \r\nОрбан каза, че е успял да спази тези обещания, защото „шпитценкандидатите, Вебер Тимерманс паднаха. Те не отговарят на нито един от критериите, така че оттеглянето им е добра новина за Унгария“. \r\nЗапитан за възможността страните от Вишеградската четворка (В4) да поставят важен пост в ЕС, Орбан заяви, че те имат „добри шансове“. \r\n„За всяка позиция на ЕС В4 има повече от двама или трима кандидати“, отбеляза унгарският лидер, като добави, че тези страни ще използват тежестта си при преговорите. \r\nТой каза, че В4 има предложения със \"специфични имена\", които биха били полезни за Унгария и Централна Европа като цяло. Той добави, че имената \"трябва да се обработват внимателно\", тъй като шансовете на потенциалните кандидати могат да бъдат компрометирани, като се разкрият публично. \r\nЛидерите на централноевропейската четворка ще се срещнат в средата на седмицата за „финални преговори“, съобщи още Орбан. \r\n***  Консерваторът Манфред Вебер не се отказва от кандидатурата си да стане следващият председател на Европейската комисия и призова Европейския парламент в неделя да не оставя решенията да се взимат в „задните стаички на дипломатите“, пише европейската редакция на  Politico . \r\nВебер, водещ кандидат на Европейската народна партия (ЕНП) за изборите през май, разчита на системата на водещите кандидати, за да спечели високия пост. Но миналата седмица социалистите и либералите в парламента заявиха, че няма да подкрепят Вебер, а европейските лидери фактически елиминираха тримата водещи кандидати на среща на върха, на която не успяха да вземат решение за това, кой ще заеме водещите позиции в Съюза и решиха да продължат обсъжданията следващата неделя. \r\n„Ще бъде голяма грешка ако решенията в ЕС сега отидат обратно в задните стаички на дипломатите“, каза Вебер пред германското издание Die Welt. \r\nСлед срещата на върха германският канцлер Ангела Меркел, която подкрепя Вебер, се опита да остави отворена възможността за съживяване на шпитценкандидатите, ако лидерите в парламента постигнат сделка. Но френският президент Еманюел Макрон не спести думи относно неодобрението си за процеса на водещите кандидати, според който водещия кандидат на най-голямата политическа група автоматично става председател на Комисията. \r\n\"Ако един ден европейците решат да приемат конституция или договор, който гласи, че председателят на Комисията се избира от европейските граждани, тогава ще имаме истински европейски избори и в този момент всеки може да бъде пряко избран\", каза той след срещата на върха, \"но това не са настоящите ни договори“. \r\nВебер сега се обръща към Парламента за подкрепа. \r\n\"Сега това зависи от членовете на Европейския парламент\", каза той  пред Die Welt, добавяйки, че принципът на Spitzenkandidat е жизненоважен за \"спешно необходимата демократизация на ЕС\". \r\nВ поредица от туитове в неделя Вебер също така призова социалистите и либералите конкретно, заявявайки, че трябва да „покажат, че те са за парламентарна демокрация в Европа. Би било трагично, ако те поставят интереса на някои столици над интересите на новосъздадения избран силен“ Европейски парламент.", "date": "2019.06.24", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/06/24/2673286/pozhar-gori-v-tets-maritsa-iztok-2.html", "text": "Пожар гори в ТЕЦ „Марица Изток 2”, съобщиха за  Агенция „Фокус“  от  ТЕЦ „Марица Изток 2“ . Възпламенила се е гума на един от абсорберите, който е в ремонт. Взети са всички необходими мерки за обезопасяване на района. Няма пострадали, няма опасност за населението. Екип на пожарната към централата е реагирал светкавично. Извикани са и допълнителни екипи на пожарна безопасност. Няма обгазяване в региона. Министърът на енергетиката Теменужка Петкова ще даде брифинг в 14.00 ч. в централата на ТЕЦ-а.", "date": "2019.06.24", "title": "Пожар гори в ТЕЦ „Марица Изток 2”"}
{"url": "http://www.focus-news.net/news/2019/06/24/2673292/dobrich-vakantsionno-selishte-albena-otchita-uspeha-na-vavedeniya-oshte-v-predhodnite-godini-bezplaten-elektricheski-transport.html", "text": "Ваканционно селище „Албена“ отчита успеха на въведения още в предходните години безплатен електрически транспорт, който прави излишни личните автомобили на туристите вътре в комплекса, което допринася за спокойствието и сигурността на пешеходците и за опазване на околната среда. Тенденцията е била представена по време на състоялия се първи форум „Sustainable Energy Days in Albena Resort“, организиран като част от Европейските дни на устойчивата енергия. Това съобщи Виктория Симеонова от курортния комплекс, предаде кореспондентът на  Радио „Фокус” – Варна . Организираният ден на устойчивата енергия е привлякъл интереса на гости и служители на курортния комплекс. „Стараем се да продължим да създаваме устойчив туристически продукт, който е едновременно конкурентноспособен и не нарушава равновесието в природата и обществото“, с тези думи зам. директорът по „Бизнес развитие“ в „Албена“ АД инж. Димитър Станев е открил събитието. Първата част от програмата е включвала четири презентации. Лектори са били инж. Димитър Станев, Браян Пелери, норвежки изследовател на устойчивата енергия и инициатор на проекта INVADE 2020, инж. Свилен Пиралков системен архитект в департамент „Бизнес развитие“ в „Албена“ АД и инж. Деница Кузева, мениджър проекти в същия отдел. Модератор на събитието е била Виктория Симеонова, ръководител „Реклама и комуникации“ в „Албена“ АД. В своята презентация инж. Димитър Станев е представил стратегията за устойчиво развитие, която „Албена“ е създала и следва вече няколко години. Той е разясни кои са мерките, които „Албена“ взима за увеличаване на произведената собствена възобновяема енергия, спестяване на вода, налагане на собствени екологично отглеждани плодове, зеленчуци и месо, както и намаляване на отделяните отпадъци. Подчертан е бил успеха на безплатния електрически транспорт. Инж. Станев е представил стремежа към налагане все повече на кръгова икономика и по какъв начин компаниите от семейството на „Албена“ се грижат за околната среда. Браян Пелерин от Норвегия е представил проекта INVADE, в рамките на програмата на Европейската комисия „Хоризонт 2020“, част от който е и „Албена“ като пилотна страна. Проектът налага интелигентно използване на електрическа енергия в производството и домакинствата. Той се е концентрирал върху ползите от съхранителите на енергия и възможностите електрическите автомобили да допринесат за стабилността на енергийните системи в модерните електрически системи. Инж. Свилен Пиралков е разказал в детайли за това как производството на битова гореща вода в „Албена“ се извършва по интелигентен начин в зависимост от различни фактори, като слънцегреене и актуалните цени на електроенергията. „Албена“ е създала собствена система за мониторинг и управление на водните ресурси, което допринася за стабилността и надеждността на доставките. Инж. Пиралков е представил хотелите в „Албена“, които разполагат с буфери за слънчева топлоенергия и тяхната енергийна ефективност, която достига завидни стойности. Последната презентация е била на инж. Деница Кузева. Тя е споделила повече за идеята за затворена кръгова икономика и защо тя е важна за модерното общество - преработване на отпадъци за получаване на нови качествени продукти и тяхната многократна бъдеща употреба. Механизмът, който тя е представила, успешно се прилага на много места в „Албена“. След презентациите гостите на събитието са имали възможност на живо да се запознаят с начина на функциониране на слънчевите батерии. След това всички гости на събитието са имали възможност да проследят как се случват описаните в презентациите процеси на живо. Те са се разходили в био градините на „Еко Агро“ и до биогаз електроцентралата на дъщерната компания „Перпетуум Мобиле“ в база „Момчил“. За придвижването на цялата група от близо 50 ентусиасти да се запознаят отблизо с производството на зелена енергия и с био градините на „Албена“ е бил използван електрически автобус. Той е един от шатълите, осигурени безплатно за придвижване на гостите на комплекса от парковата зона до плажа. В базата на „Еко Агро“ гостите на събитието са видели отблизо как се произвежда електрическа и топлинна енергия. Друг интересен момент от обиколката им е била срещата с отглежданите там телета от породата Black Angus, известна с високото качество и неповторимия вкус на месото. В градините на „Еко Агро“ гостите са се насладили на вкуса на собственоръчно откъснати от дървото био череши от няколко сорта – „Реджина“, „Кордиа“, „Лапинс“, „Скина“ и „Кармен“. След това гостите са имали възможност да дегустират и виното Геранеа, произведено също от „Еко Агро“. Събитието „Sustainable Energy Week“ е организирано ежегодно от Европейската комисия. В него взимат участие общини, компании, неправителствени организации и крайни клиенти, като всички са обединени от амбицията да се грижат за опазването на околната среда като използват устойчива енергия и възобновяеми източници. Гости на събитието в „Албена“ са били както служители на комплекса, така и представители на бизнеса, всички обединени от идеята за стимулиране и усъвършенстване на политиката за устойчиво развитие, която е новаторска за България и към която ваканционно селище Албена се стреми. Организаторите са дали обещание това да е само началото на традиционно събитие, на което да представят напредъка си по всички екологични проекти. \r\nЖулиета НИКОЛОВА", "date": "2019.06.24", "title": "Добрич: Ваканционно селище „Албена“ отчита успеха на въведения още в предходните години безплатен електрически транспорт"}
{"url": "http://www.focus-news.net/news/2019/06/24/2673294/antikoruptsionnata-komisiya-ne-ustanovi-konflikt-na-interesi-po-sluchaya-apartamentgeyt.html", "text": "Комисията по противодействие на корупцията и за отнемане на незаконно придобитото имущество (КПКОНПИ) е взела решения по случая, станал известен в медиите като „Апартаментгейт“. На 19 юни са взети 7 решения по подадените сигнали, сочи справка на  сайта на комисията . КПКОНПИ прекратява производствата и не установява конфликт на интереси във връзка с имоти на бившия зам.-министър на младежта и спорта Ваня Колева, бившия зам.- министър на енергетиката Красимир Първанов, министъра на туризма Николина Ангелкова, бившия министър на правосъдието Цецка Цачева, депутатът от ПГ на ГЕРБ Вежди Рашидов и бившия зам.-председател на ПП ГЕРБ Цветан Цветанов. Комисията не установява конфликт на интереси и по отношение на председателя на ВКС Лозан Панов, производството се прекратява, а сигналът срещу него се препраща към ръководителя на Инспектората към ВСС.", "date": "2019.06.24", "title": "Антикорупционната комисия не установи конфликт на интереси по случая „Апартаментгейт“"}
{"url": "http://www.focus-news.net/news/2019/06/24/2673288/ombudsmanat-maya-manolova-se-sreshta-s-protestirashtite-sreshtu-zakona-za-chernomorskoto-kraybrezhie.html", "text": "Омбудсманът Мая Манолова се среща с представители на Българското кемпер общество и Бетономорие в институцията на омбудсмана (ул. Георг Вашингтон № 22). Това съобщиха от пресцентъра на  Омбудсмана на Република България . Те протестират срещу промените в Закона за Черноморското крайбрежие, с които се предвиждат палатки, кемпери и каравани да могат да бъдат разполагани само на изрично определените за частта места. Според протестиращите това е ограничение на свободното къмпингуване. \r\nОт 12.00 часа е предвиден брифинг за журналисти.", "date": "2019.06.24", "title": "Омбудсманът Мая Манолова се среща с протестиращите срещу Закона за черноморското крайбрежие"}
{"url": "http://www.focus-news.net/news/2019/06/24/2673297/api-dvizhenieto-prez-tunela-pri-gr-dupnitsa-da-se-izvarshva-s-povisheno-vnimanie-i-saobrazena-skorost.html", "text": "Шофьорите да се движат с повишено внимание и съобразена скорост през тунела при гр. Дупница на път I-1 София - Кулата /E79/, както и в тунелите \"Блатино\" и \"Кочериново\" на АМ \"Струма\", съобщиха от пресцентъра на  Агенция пътна инфраструктура“ . Поради профилактични огледи на енергоразпределително дружество на електрическите системи ще се спира захранването на осветлението в трите съоръжения.", "date": "2019.06.24", "title": "АПИ: Движението през тунела при гр. Дупница да се извършва с повишено внимание и съобразена скорост"}
{"url": "http://www.focus-news.net/news/2019/06/24/2673295/ministar-temenuzhka-petkova-zaminava-za-tets-maritsa-iztok-2-ead.html", "text": "Министърът на енергетиката Теменужка Петкова ще посети ТЕЦ „Марица-изток 2“ ЕАД, за да провери на място обстановката след възникнало възпламеняване на гума на един от абсорберите на сероочистваща инсталация, който е в планов ремонт. Това съобщиха от пресцентъра на  Министерство на енергетиката .  Взети са всички необходими мерки за обезопасяване на района. Няма опасност за населението. \r\nОколо 14 часа министър Петкова ще говори пред медиите на място.", "date": "2019.06.24", "title": "Министър Теменужка  Петкова заминава за ТЕЦ „Марица-изток 2“ ЕАД"}
{"url": "http://www.focus-news.net/news/2019/06/24/2673296/ministerstvo-na-pravosadieto-shte-izlachi-otnovo-v-realno-vreme-debata-na-mezhduvedomstvenata-rabotna-grupa-za-razsledvaniyata-sreshtu-trimata-golemi.html", "text": "На сайта на Министерството на правосъдието ще може да се проследи в реално време поредното заседание на междуведомствената работна група за изготвяне на предложения за законодателни промени, засягащи разследванията срещу председателите на Върховния касационен съд, Върховния административен съд и главния прокурор. Това съобщиха от пресцентъра на  министерството . \r\nЗаседанието е насрочено за 14.00 часа.", "date": "2019.06.24", "title": "Министерство на правосъдието ще излъчи отново в реално време дебата на междуведомствената работна група за разследванията срещу „тримата големи“"}
{"url": "http://www.focus-news.net/news/2019/06/24/2673298/bansko-detsa-ot-grada-uchastvaha-vav-festivala-rahovche-v-gorna-oryahovitsa.html", "text": "В дните от 17-23 юни 2019 г., в Горна Оряховица се проведе XVII детски фестивал на изкуствата \"Раховче\", организиран от НЧ \"Братя Грънчарови - 2002г. Тази година в него взеха участие и групите за народни и характерни танци \"Арт-Денс\" към читалище \"Никола Вапцаров\" - Банско, с ръководител Райна Асева, съобщиха от пресцентъра на  община Банско  . Талантливите деца от Банско се представиха пред публиката с четири танца. Два танца - в категория \"характерни\", и два - в категория \"фолклорни танци\". Те получиха заслужени аплодисменти от публиката заради стегнатото си и красиво изпълнение на своите композиции. \r\nФестивалът не е с конкурсен характер, но неговата цел е да покаже оригинални идеи в различните жанровe на танците и да даде възможност за нови контакти, и шанс за изява на младите хора. Всички участвали групи си тръгнаха с множество подаръци и грамоти за успешното представяне във фестивала, който дава бъдеще и стимул на младите таланти в областта на танцовото изкуство.", "date": "2019.06.24", "title": "Банско: Деца от града участваха във фестивала \"Раховче\" в Горна Оряховица"}
{"url": "http://www.focus-news.net/news/2019/06/24/2673301/montana-dve-detsa-sa-nastaneni-v-bolnitsa-s-opasnost-za-zhivota-sled-katastrofata-mezhdu-lek-avtomobil-i-mikrobus-kray-selo-dolna-verenitsa-pri-koyato-zagina-vodachat-na-avtomobila.html", "text": "Две деца са настанени в болница с опасност за живота след катастрофата между лек автомобил и микробус край село Долна Вереница, при която загина водачът на автомобила. Това съобщиха от  ОДМВР – Монтана .  \r\nНа 23 юни 2019 г. на главен път Е-79, в района на село Долна Вереница, е предизвикана по непредпазливост катастрофа между лекотоварен микробус „Мерцедес Спринтер 316 ЦДИ“ с турска регистрация, с 39-годишен водач от град Измир, Турция, и лек автомобил „Опел Астра“ със софийска регистрация, с водач и собственик 61-годишен софийски жител. В лекия автомобил са пътували 67-годишна баба и внучките й – на 9 г., 15 г. и 18 г., всичките от столицата. От събраните до момента доказателства и данни е установено, че лекият автомобил „Опел Астра“, движещ с в посока Видин – Монтана, без видима причина е напуснал пътната лента за движение и се е блъснал челно в насрещно движещия се микробус. В резултат на ПТП-то е причинена смъртта на водача на лекия автомобил, както и тежки телесни повреди на две от момичета – на 9 г. и 18 г., които са с извадени слезки и черепно-мозъчни травми. По случая е образувано досъдебно производство по чл. 343, ал. 1, буква „в“ от НК. Пострадалите две деца са настанени в МБАЛ „Д-р Стамен Илиев“ - Монтана, с опасност за живота. Работата по случая продължава.", "date": "2019.06.24", "title": "Монтана: Две деца са настанени в болница с опасност за живота след катастрофата между лек автомобил и микробус край село Долна Вереница, при която загина водачът на автомобила"}
{"url": "http://www.focus-news.net/news/2019/06/24/2673279/adelina-stefanova-hram-vavedenie-bogorodichno-blagoevgrad-enyovden-e-denyat-na-bilkarya.html", "text": "Еньовден е Денят на билкаря. Това каза за  Радио „Фокус“-Пирин  Аделина Стефанова, уредник в храм „Въведение Богородично“-Благоевград. По думите й с изгрева на слънцето е свързана и представата, че най-голямата лечебна сила имат билките, набрани рано сутринта на празника. „Тази сила обаче изчезва с изгрева, затова стари и млади, болни и здрави, тръгват по поляните да събират цветя и билки, да ги вият на Еньовски венец, да се мият за здраве на извора, че след Еньовден водата не е тъй лековита. Подобно на гергьовденското обредно къпане традиционното къпане на Еньовден е свързано с вярата, че водата на този ден има най-голяма лечебна сила и става за къпане, понеже слънцето се е окъпало в нея“, посочи тя.  \r\nСтефанова отбеляза, че много хора пълнят дамаджани, стомни, шишета с вода и през годината пият от нея за здраве и дълголетие. По думите й на този ден знахари, билкари, врачки, берат 77 билки, колкото са болестите, правят ги на венец, с който лекуват болестите през годината, а според народното предание болестите обаче не са 77, а 77 и половина, а билките са 77. Тя уточни, че за половинката болест няма спасение, което означава пази се преди да се разболееш, защото тъкмо тази половинка може да ти потрябва. \r\nНатали СТЕФАНОВА", "date": "2019.06.24", "title": "Аделина Стефанова, храм „Въведение Богородично“-Благоевград: Еньовден е Денят на билкаря"}
{"url": "http://www.focus-news.net/news/2019/06/24/2673302/dobrich-parvite-za-tazi-godina-ptichki-se-izlyupiha-v-kashtichkite-zakupeni-ot-darzhavno-lovno-stopanstvo-balchik.html", "text": "Първите за тази година птички се излюпиха в къщичките, закупени от Държавно ловно стопанство (ДЛС)-Балчик. Това съобщи Татяна Димитрова, експерт „Връзки с обществеността“ в Североизточно държавно предприятие (СИДП) - Шумен, предаде кореспондентът на  Радио „Фокус” – Варна . Преди две години в стопанството е дадено начало на кампания за поставяне на къщички за птици в града и околностите. Първите къщурки са били закачени на дърветата по протежение на еко алея „Ехо“, която се простира от сградата на Община Балчик до Архитектурно-парковия комплекс „Двореца“. Тази година още 20 къщички са поставени на определените от горските места. 10 от тях са в двора на Детска градина „Чайка“ и още през пролетта те са посрещнали пернатите си обитатели. Вече и в малките къщурки се чуват тънки детски гласчета, както и в групите на забавачката. „Идеята ни е да накараме децата да обичат природата и да се грижат за всички живи същества. Всеки ден малчуганите могат да поставят сами храна за птиченцата и така да свикнат, че трябва да опазват животните, дърветата и растения, които ни заобикалят“, смята директорът на ловното стопанство инж. Калинка Тодорова. Тя е категорична, че и през следващата година горските ще закупят къщички и заедно с деца от Балчик ще ги поставят на различни места, за да може песента на птиците да оглася града през всички сезони. \r\nЖулиета НИКОЛОВА", "date": "2019.06.24", "title": "Добрич: Първите за тази година птички се излюпиха в къщичките, закупени от Държавно ловно стопанство-Балчик"}
{"url": "http://www.focus-news.net/news/2019/06/24/2673282/pazardzhik-tsarkvata-sveti-yoan-predtecha-v-bratsigovo-otbelyazva-hramoviya-si-praznik-na-enyovden.html", "text": "Църквата „Свети Йоан Предтеча“ в Брацигово отбелязва храмовия си празник на Еньовден, предаде репортер на  Радио „Фокус“ – Пазарджик . В чест на празника ще бъде отслужена архиерейска света литургия от архиерейски наместник отец Любомир Траянов. Ще бъде раздаден и курбан за здраве и благоденствие.  Храмът господен е започнат през 1832 г. и завършен през 1833 г. от първомайстор Атанас „Насе Гърнето“.  \r\nСградата представлява една от много рядко срещащите се църкви с два купола. За по-добра акустика по вътрешните стени са вградени стомни и гърнета, от което произлиза и името на майстора на църквата. Разпределението и вътрешните пропорции са оразмерени учудващо точно. Външната архитектура на църквата говори за нейните строители като за оформени вече творци. Иконостаса на църквата и владишкия трон са изработени от майстори на Тревненската дърворезбарска школа. Ярък пример за майсторството на Брациговските строители е построяването на най-високата камбанария на Балканския полуостров през 1884-1886 година от Иван Драгов.  \r\nЦялата височина на камбанарията е 28.61 метра (38 аршина), разпределена на 4 етажа в съотношение 3/2/2/1. Така с помощта на прости аритметични отношения, майстор изградил архитектурна композиция, чиито отделни части са свързани в хармонично единство. Камбанарията е оборудвана с две камбани и часовник. \r\nАлбена ЖИЛЕКОВА", "date": "2019.06.24", "title": "Пазарджик: Църквата „Свети Йоан Предтеча“ в Брацигово отбелязва храмовия си празник на Еньовден"}
{"url": "http://www.focus-news.net/news/2019/06/24/2673300/mvr-nyama-danni-za-postradali-pri-pozhara-v-tets-maritsa-iztok-2.html", "text": "Малко след 10.00 часа днес в оперативния център на пожарната в Стара Загора е получено съобщение за пожар в комин на серо-очистваща инсталация. Това съобщиха от пресцентъра на  МВР . Съоръжението, изградено от стъклопалсат и метал, е на територията на седми блок в ТЕЦ „Марица Изток-2“. В момента на място се извършват пожарогасителни действия от два пожарни екипа на РСПБЗН-ТЕЦ 2. Към мястото на инцидента пътуват още седем пожарни автомобила и екип за химическа защита. Действията на екипите се ръководят от директорът на РДПБЗН-Стара Загора. Няма данни за пострадали и загинали хора.", "date": "2019.06.24", "title": "МВР: Няма данни за пострадали при пожарa в ТЕЦ „Марица Изток -2“"}
{"url": "http://www.focus-news.net/news/2019/06/24/2673303/biser-mihaylov-oblasten-upravitel-na-blagoevgrad-spokoyna-e-obstanovkata-v-oblastta.html", "text": "Спокойна е обстановката в Благоевградска област. Това каза за  Радио „Фокус“-Пирин  областният управител Бисер Михайлов. „Направени са предупреждения за общините за обявения жълт код за област Благоевград. При необходимост ще бъде направено 24-часово наблюдение на нивата на реките и язовирите на територията на областта. Във връзка сме с Държавната агенция по метрология и технически надзор и имаме необходимите свободни обеми, които би трябвало да поемат евентуалните бъдещи валежи“, заяви той. Бисер Михайлов допълни, че към момента няма постъпили сигнали за проблеми някъде в региона. \r\nНатали СТЕФАНОВА", "date": "2019.06.24", "title": "Бисер Михайлов, областен управител на Благоевград: Спокойна е обстановката в областта"}
{"url": "http://www.focus-news.net/news/2019/06/24/2673305/martin-machev-nimh-filial-pleven-nivata-na-rekite-v-plevenska-oblast-sa-pod-pragovete-na-vnimanie-sled-valezhite.html", "text": "Нивата на реките в Плевенска област са под праговете на внимание след валежите. Това каза за  Радио „Фокус“   Мартин Мачев, зам. директор на НИМХ- филиал Плевен. ,, Анализът е направен на база измерени водни строежи и изчислени по временни ключови криви водни количества от оперативни конвенционални и автоматични хидрометрични станции на НИМХ“, каза Мартин Мачев. ,,През последното и предпоследното денонощие речните нива в по-голяма част от басейна на р. Дунав са останали без съществена промяна. Водните количества при по-голямата част от измервателните пунктове в басейна са около праговете за средни води“, каза още Мартин Мачев. По думите му Прогнозираните водни количества на р. Искър  24 и 25 юни  са около и над средномногогодишните стойности. ,,В резултат на валежи през нощта на 23 срещу 24, на 24  и 25 юни речните нива във водосбора се очаква да се  повишат. Водните количества ще бъдат под праговете за внимание. \r\nВиолета КРЪСТЕВА", "date": "2019.06.24", "title": "Мартин Мачев, НИМХ- филиал Плевен: Нивата на реките в Плевенска област са под праговете на внимание след валежите"}
{"url": "http://www.focus-news.net/news/2019/06/24/2673306/sliven-okrazhnata-prokuratura-predade-na-sad-zhena-obvinena-v-prichinyavane-po-nepredpazlivost-na-smartta-na-60-godishen-mazh-pri-upravlenie-na-lek-avtomobil.html", "text": "Окръжна прокуратура – Сливен предаде на съд Мариана И. Тя е обвинена за това, че на 16 септември 2018 г. на път в землището на град Сливен, при управление на МПС – лек автомобил „Рено Меган Сценик“, нарушила правилата за движение по пътищата и по непредпазливост причинила смъртта на 60-годишен мъж – престъпление по чл.343, ал.1, б.„в“, предл.1, вр.чл.342, ал.1 от НК. Това съобщиха от пресцентъра на  Апелативна прокуратура - Бургас . \r\nОкръжен съд – Сливен е насрочил заседанието си за 25 юни 2019 г.", "date": "2019.06.24", "title": "Сливен: Окръжната прокуратура предаде на съд жена, обвинена в причиняване по непредпазливост на смъртта на 60-годишен мъж, при управление на лек автомобил"}
{"url": "http://www.focus-news.net/news/2019/06/24/2673287/smolyan-novootkritiyat-paraklis-v-kvartal-ustovo-sv-yoan-predtecha-chestva-svoya-parvi-hramov-praznik.html", "text": "В Неделя на Вси Светии и в навечерието на Еньовден в квартал Устово, Смолян, бе открит новопостроеният параклис „Св. Йоан Предтеча“, който днес чества своя първи храмов празник. Това съобщиха от  Архиерейско наместничество – Смолян . Това стана на специално тържество след празничната св. Литургия, посветена на Вси Светии  в двете квартални църкви – „Св. Николай Мирликийски Чудотворец“ и  „Успение на Света Богородица“. Богомолците от двете енории и гости от града се събраха празнично пред параклиса, за да участват заедно в откриването му. Благодарствения водосвет  по този повод отслужи архиерейският наместник на Смолянска духовна околия Негово Високопреподобие архимандрит Висарион.  В последованието на водосвета  съслужиха секретарят на Архиерейското наместничество иконом Запрян Шиков от храм „Св. великомъченица Неделя“ в Райково и председателите на двата устовски храма – отец Васил Маджаров и отец Димитър Одаджиев.  Участие взеха иподякон Даниел и църковни хористи от двете енории. \r\nПо време на водосвета бяха осветени петохлебия за здраве. Призован бе  с молитви Светият Дух да слезе върху водата, за да я освети и чрез нея вярващите да имат благодат, да бъдат избавени от видими и невидими врагове. Милостивият Бог да прости всичките ни волни  и неволни грехове,  да закриля от всяка беда и напаст, от скръб и нужда, та да прекараме тих и спокоен живот. След трикратното  потапяне на Кръста във  водата с песнопението на хористите „Спаси, Господи…“ архимандрит Висарион най-напред поръси със светената вода  параклиса отвътре – олтара, иконите и стенописите, а след това отвън и четирите му стени. \r\nДвамата свещеници Димитър Одаджиев и Васил Маджаров едновременно започнаха да поръсват и благославят миряните от двете църкви. Всеки се надява на благодат, на Божия милост! Хората знаят, че това кръстовище, на което е разположен параклисът, е конфликтно място, с тежки инциденти през годините, включително и жертви. Надяват си този Божи храм да помага на влизащите в него с вяра, Св. Йоан Предтеча с Божията милост да пази шофьорите и пътуващите в двете посоки – към Пловдив и към Мадан-Златоград-Гърция. Да бди над семействата и дава разум за мир и добри човешки отношения. \r\nОт името на църковните настоятелства  отец Васил Маджаров се обърна с думите: „Бог снизходи с велика милост върху нас и ние с единомислие извършихме  това освещаване. Бог поруган не бива! Благодарим на всички дарители за построяването на параклиса, за неговото изографисване и обзавеждане. Да бъде!“ \r\nПрисъстващите бяха поздравени с новата духовна придобивка  и  благословени от архимандрит Висарион: „Божията любов и Неговата велика милост и общението в Светия дух да бъдат с всички нас.  Да живеем във вярата, да крепнем в надеждата и да пребъдваме в любовта.“ Празникът завърши с песнопението „На многая лета“. Раздаден бе благословен обяд. \r\nДнес на Еньовден е първият храмов празник на параклиса, посветен на св. Йоан Предтеча  –  Кръстителя на Божия син Иисус Христос в река Йордан. По този повод в момента в него се отслужва празничен водосвет.", "date": "2019.06.24", "title": "Смолян: Новооткритият параклис в квартал Устово „Св. Йоан Предтеча“ чества своя първи храмов празник"}
{"url": "http://www.focus-news.net/news/2019/06/24/2673307/burgas-kontsert-na-grupa-bandiera-rosa-shte-se-provede-na-ostrov-sveta-anastasiya-na-12-yuli.html", "text": "На 12 юли, петък, сцената на остров Света Анастасия ще вибрира в ритъма на джаз, латино и кубински ритми. Това съобщиха от пресцентъра на Община Бургас. Очертава се една вълнуваща лятна „буена виста“ вечер с музиката на BANDIERA ROSA. Групата е съставена от Мартин Ташев – тромпет и вокал, Милен Кукошаров – пиано, Емил Пехливанов – барабани, Борислав Таслев – бас. Отпътуването към остров Света Анастасия от „Магазия 1“ ще бъде в 20.00 часа, а началото на концерта в 21.00. Цената на билет с включен транспорт е 20 лева. Билети се продават в Туристическите информационни центрове – Часовника, Автогара Юг и Магазия 1. За информация и резервации: телефон 0882 004 124.", "date": "2019.06.24", "title": "Бургас: Концерт на група „Bandiera rosa“ ще се проведе на остров Света Анастасия на 12 юли"}
{"url": "http://www.focus-news.net/news/2019/06/24/2673308/tass-sled-vzriv-vav-voenen-sklad-v-kazahstan-nad-30-dushi-sa-potarsili-meditsinska-pomosht.html", "text": "Над 30 души потърсиха медицинска помощ след експлозията на територията на военно поделение в град Арис, Туркестанска област в Казахстан. Това съобщи в понеделник казахстанската информационна агенция Tengrinews, цитирана от  TACC . \r\n\"34 души са се обърнали към централната болница в Ордабасинския квартал. Всички са били прегледани\", съобщиха от агенцията в отдел \"Здравеопазване\" на Туркестанска област, без да уточнят с какви оплаквания са се обърнали пострадалите. \r\nВ понеделник възникна пожар в един от складовете на въоръжените сили на Казахстан, намиращ се близо до град Арис, което доведе до взрив на част от боеприпаси. Причините и обстоятелствата на инцидента се разследват. Провежда се евакуация на жителите на Арис в най-близкия населен пункт.  Юлиян Марков", "date": "2019.06.24", "title": "TАСС: След взрив във военен склад в Казахстан над 30 души са потърсили медицинска помощ"}
{"url": "http://www.focus-news.net/news/2019/06/24/2673293/republika-makedoniya-stevo-pendarovski-pristigna-na-dvudnevno-poseshtenie-v-germaniya.html", "text": "Президентът на Македония Стево Пендаровски ще бъде на официално посещение в Германия в понеделник и вторник, предава скопското електронно издание  „Република“ . \r\nКакто информират от неговия кабинет, той ще проведе срещи с германския си колега Франк-Валтер Щайнмайер и министъра на външните работи Хайко Маас. \r\nПо време на визитата Пендаровски ще бъде почетен гост на  вечеря, организираната от Института Аспен в Берлин. \r\nПревод и редакция:", "date": "2019.06.24", "title": "„Република“ (Македония): Стево Пендаровски пристигна на двудневно посещение в Германия"}
{"url": "http://www.focus-news.net/news/2019/06/24/2673309/burgas-izlozhbata-s-grobnitsata-na-tutankamon-pristigna-v-grada.html", "text": "Експозицията \"Тутанкамон - една недовършена любовна история\" вече е в града. Това съобщиха от пресцентъра на  Община Бургас .Няколко часа продължи пренасянето на артефактите от пристанището до сградата на Държавната опера, където тя ще отвори врати за посетители в началото на месец юли. \r\nТази седмица в Бургас пристига и екип специалисти по древна история на Египет, който ще се заеме с подреждането на експонатите. Изложбата представя гробницата на \"момчето цар\" Тутанкамон в оригиналния вид, в който е открита в Долината на царете през 1922 година от английския археолог Хауърд Картър. \r\n\"Тутанкамон - една недовършена любовна история\" съдържа около 100 артефакта, които пресъздават с максимална точност единственото открито непокътнато царско погребение от Древен Египет. Тя гостува за първи път в България по покана и със съдействието на Община Бургас. \r\nЕкспонатите са групирани в няколко тематични къта - \"Преддверието\" или \"Стаята на могъществото и властта\", \"Златният трон\" - наричан още \"Шедьовърът на стаята\", \"Погребалната камера\", \"Съкровищницата\" и \"Позлатеният олтар\". \r\nПреминаването през всяко от пространствата позволява на зрителя да усети в максимална степен мистичния свят на древните египтяни, които са изповядвали специално отношение към смъртта и живота в отвъдното. \r\n\"Тутанкамон - една недовършена любовна история\" е определяна от експерти като своеобразен мост към древните времена, които не спират да провокират учени от целия свят да търсят отговорите на много загадки.", "date": "2019.06.24", "title": "Бургас: Изложбата с гробницата на Тутанкамон пристигна в града"}
{"url": "http://www.focus-news.net/news/2019/06/24/2673311/sport-futbolist-izvesten-kato-stoichkov-shte-igrae-v-la-liga.html", "text": "Футбол: От следващия сезон в Ла Лига е много вероятно да има възможност да играе още един Стоичков – Хуан Диего Молина. Той заедно със своя отбор Майорка спечели промоция в Примера дивисион.  \r\nПрез юли, миналата година Стоичков подписа четиригодишен договор с Майорка. Той направи своя професионален дебют на 24-годишна възраст – на 7 септември в двубоя срещу Кадис. Стоичков вкара първия си професионален гол на 27 октомври 2018 година при равенството 2:2 срещу Лас Палмас. Приблизително година по-късно Майорка спечели промоция за Ла Лига. Прякорът му е даден от неговия баща, който е бил фен на Христо Стоичков.", "date": "2019.06.24", "title": "Спорт: Футболист, известен като Стоичков, ще играе в Ла лига"}
{"url": "http://www.focus-news.net/news/2019/06/24/2673315/balgarski-poshti-ochakvat-se-zabavyaniya-v-obrabotkata-i-dostavkata-na-vsichki-pratki-za-regiona-na-sardiniya-do-30-yuni.html", "text": "Пощенският оператор в Италия уведомява, че поради периодични затваряния на летище Каляри до 30 юни 2019г. се очакват забавяния в обработката и доставката на всички пратки за региона на Сардиния /пощенски кодове 07010 – 09199/. Това съобщиха от пресцентъра на  „Български пощи“ ЕАД . Клиентите на „Български пощи“ ЕАД ще бъдат уведомени за развитието на ситуацията чрез сайта на дружеството.", "date": "2019.06.24", "title": "Български пощи: Очакват се забавяния в обработката и доставката на всички пратки за региона на Сардиния до 30 юни"}
{"url": "http://www.focus-news.net/news/2019/06/24/2673310/noi-nad-21-mln-pensioneri-shte-poluchat-uvelichenie-na-pensiite-ot-1-yuli.html", "text": "Над 2 130 000 пенсионери ще получат увеличение с 5,7% на пенсиите си от 1 юли 2019 г. Промяната е в изпълнение на предвиденото в Кодекса за социално осигуряване увеличение на всички пенсионни плащания, отпуснати с начална дата до 31 декември 2018 г. Това съобщиха от  НОИ . Увеличение със същия процент от 1 юли ще има и при пенсиите, приравнени на минималния размер за съответния вид пенсия, включително и за отпуснатите през 2019 г. Така, независимо от датата на отпускането, минималната пенсия за осигурителен стаж и възраст ще нарасне от 207,60 на 219,43 лв., а социалната пенсия за старост ще се увеличи от 125,58 на 132,74 лв. Нови ще са и минималните размери на останалите пенсии за трудова дейност, както и несвързани с трудова дейност, които се определят в процент от посочените минимални размери. За тези увеличения са заложени общо 277 милиона лева допълнителни разходи за пенсии спрямо Закона за бюджета на ДОО за миналата година. Вследствие на предвиденото повишаване на максималния размер на получаваните една или повече пенсии на 1200 лв. от 1 юли, около 43 000 пенсионери, чиито изплащани размери на пенсиите в момента са ограничени на 910 лв., ще започнат да получават техните действителни размери. Пенсиите на 26 000 пенсионери ще продължат да са ограничени на новия по-висок „таван“. В резултат на увеличението се очаква средният размер на пенсията на един пенсионер у нас през 2019 г. да достигне 386,27 лв. \r\nЗа новите размери на пенсиите няма да бъдат изпращани разпореждания на лицата. Те ще могат да се информират за тях чрез електронната „Справка за издадени пенсионни разпореждания по ЕГН и ПИК“ на интернет страницата на Националния осигурителен институт (НОИ) или като заявят безплатното получаване на екземпляр от разпореждането в съответното териториално поделение на института. \r\nИзплащането на пенсиите за месец юли 2019 г. от НОИ ще започне на 8 юли (понеделник) и ще приключи на 22 юли (понеделник). Изплащането на сумите чрез пощенските станции ще бъде извършено съобразно изготвен график, който ще бъде предварително обявен във всяка една от тях. Преводите на юлските пенсии по сметките на пенсионерите, които получават парите си по банков път, ще бъдат извършени на 8 юли 2019 г.", "date": "2019.06.24", "title": "НОИ: Над 2,1 млн. пенсионери ще получат увеличение на пенсиите от 1 юли"}
{"url": "http://www.focus-news.net/news/2019/06/24/2673313/glaven-komisar-nikolay-nikolov-patuva-kam-tets-maritsa-iztok-2.html", "text": "Главен комисар Николай Николов, директор на ГД \"Пожарна безопасност и защита на населението,  пътува към ТЕЦ „Марица изток-2“, където на място ще направи изявление. Това съобщиха от пресцентъра на  МВР . Малко след 10 часа бе получено съобщение за пожар в комин на серо-очистващата инсталация на територията на седми блок в ТЕЦ „Марица Изток-2“.", "date": "2019.06.24", "title": "Главен комисар Николай Николов пътува към ТЕЦ „Марица Изток-2“"}
{"url": "http://www.focus-news.net/news/2019/06/24/2673299/kathimerini-turtsiya-predupredi-es-da-ne-se-namesva-v-kiparskiya-vapros.html", "text": "Турция предупреди Брюксел, че всяка намеса от негова страна по въпроса за Изключителната икономическа зона (ИИЗ) на Кипър ще се отрази негативно на отношенията между Анкара и Атина, както и на възможността за обединение на средиземноморския остров, пише електронното издание на вестник  Kathimerini . \r\nПредупреждението бе направено чрез изпращане на нота до 27 от 28-те страни-членки на 16 юни, съобщава кипърсият вестник „Филелефтерос“. Турция не е изпратила предупреждение на Република Кипър, чието правителство не пруизнава. \r\nВ документа се казва, че ЕС би бил мъдър да не се опитва да влиза в ролята на съдия по спора за морските граници и че подобна позиция би обезсърчила допълнително усилията за разрешаване на кипърския проблем, а освен това би влошило допълнително отношенията между Гърция и Турция. \r\nАнкара твърди, че районът, където един от нейните сондажни кораби започна проучвания за петрол и природен газ, е в границите на континенталния шелф на Турция и че нито един остров, включително Кипър, не може да има „пълна“ ИИЗ. \r\nТурция повтаря позицията си за „еднаквите права“ на турците и гърците киприоти върху енергийните ресурси в региона. \r\nОсвен това Анкара подчертава, че е решена да защитава правата на своите сънародници от Кипър в региона. \r\nНотата завършва с изразяване на надежда, че „здравият разум“ ще надделее в решенията, които взима ЕС. \r\nПревод и редакция:", "date": "2019.06.24", "title": "Kathimerini: Турция предупреди ЕС да не се намесва в кипърския въпрос"}
{"url": "http://www.focus-news.net/news/2019/06/24/2673304/d-r-emil-elmazov-sbb-poveche-ot-5000-sa-poznatite-bilki-v-balgariya.html", "text": "Повече от 5000 билки са познати на територията на България. Това каза в интервю за  Агенция „Фокус“  Емил Елмазов, председател на Съюза на билкарите в България по повод Еньовден. „Активно от хората се ползват 20 вида. Старите справочници боравят с повече видове. Някои от тях са изчезнали, а за други днешните хора знаят по-добре от преди“, каза още Елмазов. Той отбеляза, че Еньовден царското време за билките. „Ако започнем от тези, които наистина се явиха като еньовчето, живовлека, лавандулата, маточината, ментата, билките нямат изброяване. Липата цъфна в по-широките и по-далечни части на планините\", посочи Емил Елмазов. \"Много е важно каква болест ще се лекува с билките. Седем дни преди Еньовден и седем дни след този ден, е периодът, в който билките „започват сами да говорят с хората“, добави още Елмазов.  \r\nДеница КИТАНОВА", "date": "2019.06.24", "title": "Д-р Емил Елмазов, СББ: Повече от 5000 са познатите билки в България"}
{"url": "http://www.focus-news.net/news/2019/06/24/2673319/blagoevgrad-silen-dazhd-vali-v-grada-patnite-nastilki-sa-mokri-i-hlazgavi.html", "text": "Силен дъжд вали в Благоевград, предаде репортер на  Радио „Фокус“ – Пирин . Пътните настилки са мокри и хлъзгави, затова е необходимо шофьорите да карат с повишено внимание. Към момента няма данни за възникнали проблеми, вследствие на валежите. \r\nЗа Благоевградска област е обявен жълт код за валежи и гръмотевични бури. През следващото денонощие ще се развива значителна купесто-дъждовна облачност, ще има валежи и гръмотевични бури. Има условия и за градушки. Сумарни количества валеж за денонощието на места до 30 – 35 л/кв. м, локално и повече. По думите на областния управител на Благоевград Бисер Михайлов са направени предупреждения към общините за обявения жълт код. При необходимост ще бъде направено 24-часово наблюдение на нивата на реките и язовирите на територията на областта. Поддържа се и непрестанен контакт с държавната агенция по метрология и технически надзор. Областният управител добави, че са осигурени необходимите свободни обеми, които би трябвало да поемат евентуалните бъдещи валежи. \r\nЛивия НИНОВА", "date": "2019.06.24", "title": "Благоевград: Силен дъжд вали в града, пътните настилки са мокри и хлъзгави"}
{"url": "http://www.focus-news.net/news/2019/06/24/2673320/burgas-letnite-ezikovi-lageri-na-tsplr-zavarshiha-uspeshno.html", "text": "Летният целодневен езиков лагер за спечелилите второ място в състезанието „We lowe english“ и летния полудневен езиков курс за спечелилите трето място в състезанието „We lowe english“, които се провеждат в ЦПЛР, приключиха успешно. Това съобщиха от  Община Бургас . Учениците представиха забавна и интересна програма за завършването и получиха сертификати за успешно проведено обучение.", "date": "2019.06.24", "title": "Бургас: Летните езикови лагери на ЦПЛР завършиха успешно"}
{"url": "http://www.focus-news.net/news/2019/06/24/2673312/zam-glavniyat-prokuror-ivan-geshev-shte-napravi-izyavlenie-vav-vrazka-s-aktsiyata-po-razsledvaneto-na-nay-golyamata-kam-momenta-organizirana-prestapna-grupa-za-trafik-na-migranti.html", "text": "От 13.30 часа във фоайето на Съдебната палата заместник главният прокурор Иван Гешев ще направи изявление във връзка с  акцията на Специализираната прокуратура по разследването на най-голямата към момента организирана престъпна група за трафик на мигранти. Това съобщиха от пресцентъра на  Прокуратурата на Република България .", "date": "2019.06.24", "title": "Зам. главният прокурор Иван Гешев ще направи изявление във връзка с акцията по разследването на най-голямата към момента организирана престъпна група за трафик на мигранти"}
{"url": "http://www.focus-news.net/news/2019/06/24/2673317/georgi-dimov-bivsh-generalen-konsul-v-odrin-sled-zagubata-na-kmetskite-izbori-erdogan-shte-aktsentira-varhu-vanshnite-otnosheniya.html", "text": "Крахът на партията на президента Реджеп Таийп Ердоган  на изборите за кмет на мегаполиса Истанбул ще се отрази на цялостната външна политика на Турция, включително и на двустранните отношения между България и Турция. Това каза за дневния информационен блок „Добър ден“ на   Радио „Фокус“  Георги Димов, бивш генерален консул на Република България в Одрин. „Със сигурност ще има засилен акцент във външните отношения и това го казва самият президент Ердоган. Очевидно е, че на първо време вътрешната тема няма да му бъде приоритетна, той загатна, че ще обърне внимание на срещата на Г - 20 в Осака, има визия за Китай, обръща внимание и на срещата на върха във формат Южна Европа – Балкани, което директно ще ни касае. Известно е, че отношението на Турция със Запада в момента не са в най-доброто възможно състояние, има напрежение и в отношенията на Турция със САЩ, затова могат да се очакват нови инициативи, възможно е да се запази и изостри напрежението. Като добър съсед на Турция, с която държим да имаме нормални отношения, трябва да бъдем твърде внимателни и да отстояваме националните си интереси в условията на пълна реципрочност, взаимно уважение и ненамеса във вътрешните работи“, заяви Георги Димов. Според него загубата на  управляващата \"Партия на справедливостта и развитието\" подсказва, че е възможно преформатиране на вътрешнополитическото пространство и търсенето на нови съюзници. „Очевидно е, че националистите изиграха лоша шега на Ердоган. Процесът е много труден, но не бих изключил по-тясно сътрудничество с основната опозиционна партия, от която е издигнат и новият кмет, най-малко заради това, че в груби линии и двете имат общо антиамериканско говорене и в определени случаи и антизападно“, допълни Георги Димов. По думите му победата на кандидата на опозиционната Републиканската народна партия в Турция Екрем Имамоглу е и изненадваща, и очаквана. Той подчерта, че новоизбраният кмет ще постави нови посоки за развитие на Турция. „Вятърът на промените все по-силно ще духа в югоизточната ни съседка. На изборите трябваше да станат ясни поне три неща - дали има решителна проява на волята, реализирана чрез избирателните урни, дали Турция ще стане  правова държава или ще остане държавата на президентските укази и дали в самата основа на държавата стои независимата съдебна система, върховенството на правото и закона“, заяви Георги Димов. \r\nВ диалога си с турския президент новият кмет на Истанбул Екрем Имамоглу ще държи на няколко неща - икономически модел, основан на производствена база, модел на държава, основан на разделението на властите, както и справедливо разпределение на обществените фондове, каза още той. Според Георги Димов в Турция има очаквания за сближаване на позициите между Турция и ЕС.  \r\nРосица АНГЕЛОВА", "date": "2019.06.24", "title": "Георги Димов, бивш генерален консул в Одрин: След загубата на кметските избори Ердоган ще акцентира върху външните отношения"}
{"url": "http://www.focus-news.net/news/2019/06/24/2673322/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са мокри. Това съобщи за  Радио „Фокус” – Кюстендил  дежурният на българо-северномакедонския граничен пункт. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.06.24", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/06/24/2673323/nova-makedoniya-makedoniya-mozhe-li-balkanskata-krachma-da-stane-evropeyska-sladkarnitsa.html", "text": "Може ли „балканската кръчма“ да стане „европейска сладкарница“, коментира Драган Янятов на страниците на първия македонски вестник  „Нова Македония“  в материал, представен без редакторска намеса.  \r\nПоследните дългоочаквани, но не много приятни новини от Европа, за получаване на дата за започване на преговори за приемане на страната  в ЕС, с право привличат вниманието на цялата вече разочарована македонска общественост и националните медии, които се оттеглиха от националния политически дебат. Политическите фактори от управляващата коалиция и правителството, които след като получиха мандата си с голям политически риск в своята външнополитическа програма, поставиха всичко на картата на европейската интеграция, се оказаха в несигурност и отчаяние. Обратно, обединената македонска опозиция, която постоянно проявява сдържаност и безразличие към този стратегически външнополитически въпрос на Република Северна Македония, сега използва отрицателното отношение към Преспанския договор, конституционните промени и промяната на името на държавата за тежки атаки и обвинения по адрес на сегашното правителство, изискващи неговата оставка и провеждане на предсрочни парламентарни избори в страната. \r\nПодобна новосъздадена ситуация в много отношения усложнява вече течния вътрешен политически климат в страната, който след неблагоприятните послания от Люксембург и Брюксел лесно може да излезе извън контрол и да предизвика нежелани последици, като унищожи това, на което \"Бившата югославска република Македония\" се надяваше с искрена помощ и подкрепа на международната и европейската общност и се стремеше и старателно изграждаше през последните три десетилетия. \r\nАко към всички тези събития, които оправдано отнемат тези дни на вниманието на македонската общественост и причиняват пораженческо настроение и общо безпокойство, ние гледаме от историческа гледна точка, неизбежно налага заключението, че висшите европейски чиновници не обръщат много внимание на историята на този регион, Политиката към тази част на Европа, която наричат \"Западните Балкани\", все още се управлява от предишните им вече анахронични имперски и колониални интереси. Те не са научили нищо от историята, \"учителката на живота\". Не е възможно брюкселските господа да не знаят, че вкоренените политически стереотипи на Балканите, създадени в продължение на векове в миналото и в историята в бурни и често драматични обстоятелства и изключително нарушени съседски отношения и сътрудничество на балканските държави и техните съюзи - славянски народи, но също и различни по вяра и религия, конгломерат от малки националности и обекти, с противоречиви политически, икономически, териториални и други интереси, предполагат неизбежен извод, че тези от векове създавани типично балкански политически стереотипи в този 21-ви век обаче трябва да се променят. \r\nТова, някога \"сляпо черво на Балканите\", с много привлекателно комуникационно и геостратегическо военно значение за големите и силни европейски държави и империи които са били или се намират около Полуострова, както от изток, така и от запад, често е наричано с епитети: \"буре с барут\", \"Ябълка на раздора\", \"разменна монета\" и накрая \"балканска кръчма\", които по живописен начин подчертават политическия и историческия му произход. В допълнение към такива квалификации продължават и честите взаимни войни между балканските държави и народи, с късно национално осъзнаване и винаги под чуждо влияние или настойничество. Това е допринесло за появата на чести въстания и бунтове, изселвания и още по-чести промени в имената и границите между балканските страни. Дори от тези балкански региони, преди сто години, възникна световна война - първата, през 1914 г., която започна точно тук, но скоро, според принципа на ефекта на доминото, тя обхвана голям брой европейски и други страни от света и се разпространи в други континенти с фатални военни и хуманитарни и материални последици. \r\nЗатова никога не трябва да се забравя, че Балканите, макар и \"Западни\", винаги са били неспокойна и политически трудна област, която е допринесла за създаването на национални политически враждебности и дори тежки военни действия сред повечето балкански страни, което е причината и за избухването на две балкански войни. Следователно желанието за интегриране на Северна Македония в семейството на други европейски и съседни страни в региона има особено историческо значение и висока политическа цена, поради което не бива да се подценява с никакви формални ограничения и условия. И каквото трябва и каквото е  предписано да се направи, тя е показала, че има волята и може да я изпълни през октомври, през декември (а защо не по-рано?), Със силно убеждение и желание накрая от \"балканската кръчма\" да се превърне \"европейска сладкарница\". Само по този начинна  Западните Балкани и вълците ще бъдат сити и стадото - цяло. Кой и с какво право иска да попречи на това?  Юлиян Марков", "date": "2019.06.24", "title": "Нова Македония (Македония): Може ли „балканската кръчма“ да стане „европейска сладкарница“"}
{"url": "http://www.focus-news.net/news/2019/06/24/2673326/plovdiv-pet-sela-v-oblastta-sa-s-narusheno-vodopodavane-zaradi-avarii.html", "text": "Жителите на пет села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Без вода за неопределен период от време са населените места Церетелево, Неделево, Ведраре, Мраченик и Червен. \r\nЕкипите на водоснабдителното дружество работят също по отстраняването на авария в района на ул. „Витоша“ в град Кричим. С нарушено водоподаване са също живущите в кв. „Сушица“ в град Карлово, също в кварталите „Изток“ и „Гонда вода“ в Асеновград. Работи се и по отстраняването на аварии в района на улиците „Хъшовска“, „Цар Асен“, „Бугариево“, „Лерин“ и „Брезовско шосе“ в град Пловдив. \r\nТони МИХАЙЛОВ", "date": "2019.06.24", "title": "Пловдив: Пет села в областта са с нарушено водоподаване заради аварии"}
{"url": "http://www.focus-news.net/news/2019/06/24/2673325/burgas-bez-zatrudneniya-se-osashtestvyava-preminavaneto-prez-gkpp-malko-tarnovo.html", "text": "Без затруднения се осъществява преминаването през ГКПП „Малко Търново“. Това съобщи за  Радио „Фокус“ – Бургас дежурният на пункта . Към момента няма образувани големи колони от автомобили на българо-турската граница и преминаването се осъществява безпроблемно. \r\nДеница ДИМИТРОВА", "date": "2019.06.24", "title": "Бургас: Без затруднения се осъществява преминаването през ГКПП „Малко Търново“"}
{"url": "http://www.focus-news.net/news/2019/06/24/2673328/pregled-na-mezhdunarodnite-novini-do-13-chasa-agentsiya-fokus.html", "text": "Дълбоко земетресение с магнитуд 7.5 разтресе бреговете на Източен Тимор и Индонезия в понеделник, съобщава  Геологическата служба на САЩ (USGS) , като отбелязва, че не се очаква образуването на вълни цунами. \r\nСилният трус предизвика тревога в столицата на Източен Тимор Дили, което накара хората да избягат от къщите си, но няма непосредствени съобщения за смъртни случаи или наранявания. \r\nЗеметресението е усетено и на прочутия индонезийски остров Бали, но засега няма съобщения за разрушения. \r\n*** От Иран заявиха в понеделник, че нито една кибер атака срещу Ислямската република не е била успешна, след като американските медии съобщиха за такава на САЩ през миналата седмица, която се е случила на фона на изострените отношения между двете страни, предава  AFP . \r\n„Медиите питат за истинността на предполагаемата кибер атака срещу Иран. Никаква успешна атака не е била извършена от тях, въпреки че полагат много усилия“, каза министърът на телекомуникациите Мохамад Джавад Азарари Джахроми в Туитър, без да се посочва конкретно САЩ. \r\nАмериканските медии съобщиха в събота, че Вашингтон е започнал кибератаки срещу ирански системи за контрол на ракети и шпионска мрежа тази седмица, след като Техеран свали американски разузнавателен дрон. \r\n*** Два американски летателни апарата са провели разузнаване край бреговете на Крим и над Донбас. Това показват данните от мониторинговия ресурс PlaneRadar, предава  РИА Новости . \r\nВ 07:40 часа в неделя безпилотния летателен апарат (БПЛА) на САЩ RQ-4A Global Hawk с бордови номер 04-2021 е излетял от авиобазата на НАТО Сигонела в Италия. Той е пресякъл въздушното пространство на България и в 12:25 е започнал мониторинг на разделителната линия в Донбас. Global Hawk е провел в посочения район близо 3 часа и половина, а след това е полетял към черноморското крайбрежие на Русия. \r\nОсвен това в 19:55 патрулният противоподводен самолет от ВМС на САЩ P-8A Poseidon с бордови номер 169332 е излетял от същия полигон Сигонела и се е отправил към южните граници на Крим. Височината на полета е била близо 8 километра, скоростта – 792,5 км/ч. В 20:25 Боингът е бил на 32 километра от бреговата линия в района на Севастопол. \r\n***  Държавният секретар на САЩ Майк Помпео пристигна в Саудитска Арабия за координационни разговори с близкия съюзник по повод ескалацията на напрежението с Иран, съобщава  AFP . \r\nОчаква се Помпео да се срещне с крал Салман и престолонаследника Мохамед бин Салман в пристанищния град Джида преди да отлети за Обединените арабски емирства (ОАЕ), съобщават американски официални лица. \r\nЛидерите на Саудитска Арабия и ОАЕ настояват за по-твърд подход на Вашингтон спрямо техния регионален съперник Иран, който миналата седмица свали американски разузнавателен дрон, което едва не доведе до нанасянето на военни удари от САЩ. \r\nВ разговор с репортерите преди отпътуването от Вашингтон, Помпео оцени арабските държави като „два велики съюзника в предизвикателството, което представлява Иран“. \r\n„Ще говорим с тях за това как да осигурим стратегическо съгласуване и как да изградим глобална коалиция“, заяви първият дипломат на Вашингтон. Той каза, че САЩ търсят коалиция „не само в страните от Персийския залив, но и в Азия и в Европа, която разбира това предизвикателство и е готова да отблъсне най-голямата държава-спонсор на тероризма в света“. \r\nПомпео използва извънредни пълномощия, дадени му заради иранската заплаха, за да разреши продажба на оръжия на Саудитска Арабия и ОАЕ за 8,1 милиарда долара, независимо от опасенията на Конгреса на САЩ, че въоръжението ще бъде използвано за убийства на мирни граждани в разрушителната война в Йемен. \r\nПомпео добави извънредно пътуването си до Близкия Изток по пътя към предварително планираното си посещение в Индия. \r\n***  Централната избирателна комисия (ЦИК) отказа да регистрира кандидатите за депутати във Върховната Рада на Украйна от „Руха (Движението) на новите сили“ на Михаил Саакашвили, както в партийните списъци, така и в едномандатните избирателни окръзи на предсрочните парламентарни избори на 21 юли, съобщи пресслужбата на избирателния орган, предава  ТАСС . \r\n„Изборите за Върховна Рада бяха обявени на 21 май, но партията подаде документи, от коит става ясно, че съветът на „Движението на новите сили“ е разглеждал въпроси, свързани с участието на избори, още на 8 май“, отбелязва ЦИК. \r\nВъв връзка с това органът констатира, че свикването и провеждането на извънреден конгрес на партията, както и утвърждаването на списъка на кандидатите, се е извършило с нарушение на изискванията на устава на партията. ЦИК е решил да изпрати копие от своето решение и съответстващите документи в Националната полиция за провеждане на проверка. \r\nПо-рано ЦИК също така не допусна до участие на вота кандидатите от „Съюза на левите сили“ и Комунистическата партия. \r\n***  Националното управление на САЩ по аеронавтика и изследване на космическото пространство (НАСА) потвърди откритието на високо съдържание на метан в атмосферата на Марс. Съответстващото заявление бе пубикувано на сайта на американската служба, предава  ТАСС . \r\n„През тази седмица марсоходът на НАСА „Кюриосити“ направи невероятно откритие: най-голямото съдържание на метан за целия период на измерванията в рамките на тази мисия – от порядъка на 21 милиардна част. Една милиардна част означава, че ако се вземе целия обем на въздуха на Марс, то една милиардна част от него ще бъде съставена от метан“, поясняват специалисти от управлението. \r\n„Това е увлекателно, защото животът на микроорганизмите е важен източник на метан на Земята, но метанът може да се появи и в резултат от взаимодействието между камъни и вода“, уточняват от НАСА. При това в съобщението се посочва, че Curiosity не е снабден с оборудване за определяне на източника на метана. По-рано за намирането на високо съдържание на метан от марсохода съобщи вестник The New York Times. Според изданието, пробите от въздуха на Марс са взети миналата сряда и още в петък учените от NASA, провеждайки редица експерименти, са установили, че става въпрос за високо съдържание на метан във въздуха, който може да послужи като газ-биомаркер. \r\n„Кюриосити“ многократно е записвал в атмосферата на Марс сезонни промени в съдържанието на метан. В проучвания на кратера Гейл с диаметър 154 км, марсоходът на два пъти - през юни 2013 г. и в периода от края на 2013 г. до началото на 2014 г. е регистрирал промени в съдържанието на метан в атмосферата. Метановият \"връх\" през юни 2013 г. беше потвърден и от оборудването на автоматичната станция Mars Express на Европейската космическа агенция. \r\n„Кюриосити“ кацна на Марс на 6 август 2012 г., за да се проучи кратер на името на австралийския астроном Уолтър Гейл. От декември 2003 г. станция „Марс Експрес“ провежда научни наблюдения на атмосферата на „червената планета”. \r\n*** Над 30 души потърсиха медицинска помощ след експлозията на територията на военно поделение в град Арис, Туркестанска област в Казахстан. Това съобщи в понеделник казахстанската информационна агенция Tengrinews, цитирана от  TACC . \r\n\"34 души са се обърнали към централната болница в Ордабасинския квартал. Всички са били прегледани\", съобщиха от агенцията в отдел \"Здравеопазване\" на Туркестанска област, без да уточнят с какви оплаквания са се обърнали пострадалите. \r\nВ понеделник възникна пожар в един от складовете на въоръжените сили на Казахстан, намиращ се близо до град Арис, което доведе до взрив на част от боеприпаси. Причините и обстоятелствата на инцидента се разследват. Провежда се евакуация на жителите на Арис в най-близкия населен пункт.", "date": "2019.06.24", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/06/24/2673329/afp-ot-ranite-si-e-pochinal-i-glavniyat-prokuror-na-shtata-amhara-v-etiopiya-sled-opita-za-prevrat.html", "text": "Главният прокурор на щат Амхара в Северна Етиопия е починал след опита за преврат, в който също бе убит президентът на щата и неговият съветник, а началникът на щаба на националната армия бе убит в отделна атака в Адис Абеба, предава  AFP . \r\nДържавният радиотелевизионен канал ЕВС съобщи, че главният прокурор Мигбару Кебеде е починал от наранявания от изстрели след съботната атака, която правителството нарече опит за преврат в региона. \r\nВ отделна атака, която правителството твърди, че е свързана с инцидента в Амхара, въпреки че не е ясно как или с какъв мотив, началникът на генералния щаб на армията в страната Сеаре Меконнен е бил убит от бодигарда си в дома му в Адис Абеба.  Юлиян Марков", "date": "2019.06.24", "title": "АFP: От раните си е починал и главният прокурор на щата Амхара в Етиопия след опита за преврат"}
{"url": "http://www.focus-news.net/news/2019/06/24/2673330/sofiya-chuzhdenets-e-zadarzhan-za-napadenie-nad-politseyski-sluzhitel.html", "text": "Чужденец е задържан за нападение над полицейски служител. Това съобщиха от пресцентъра на  МВР . На 17 юни в следобедните часове в полицията бил получен сигнал за инцидент в столичен квартал. Според информацията, докато изпълнявал служебните си задължения за връчване на призовка на чужденеца, служител от Девето РУ станал обект на обиди, а по-късно понесъл и удари от мъжа. При конфликта полицаят успял да задържи 47-годишният  - със статут на продължително пребиваващ в страната. Той е отведен в столичното Девето РУ. Служителят на реда - с травма на ръката, бил транспортиран в медицинско заведение и оставен за лечение. След доклад на материалите в Софийска районна прокуратура, задържаният е привлечен като обвиняем по чл. 131 от НК и му е наложена мярка за неотклонение „парична гаранция“.", "date": "2019.06.24", "title": "София: Чужденец е задържан за нападение над полицейски служител"}
{"url": "http://www.focus-news.net/news/2019/06/24/2673331/api-gotovnostta-za-tehnicheska-eksploatatsiya-na-tol-sistemata-shte-bade-predstavena-na-25-yuni.html", "text": "Утре – 25 юни, ще бъде представена готовността за въвеждане на тол системата в техническа експлоатация от 16 август 2019 г. Това съобщиха от пресцентъра на  Агенция \"Пътна инфраструктура\" . На събитието ще присъстват ресорният заместник-министър на регионалното развитие и благоустройството Николай Нанков и директорът на Националното тол управление проф. Олег Асенов.", "date": "2019.06.24", "title": "АПИ: Готовността за техническа експлоатация на тол системата ще бъде представена на 25 юни"}
{"url": "http://www.focus-news.net/news/2019/06/24/2673333/pazardzhik-petima-dushi-sa-zadarzhani-za-pritezhanie-na-narkotitsi-v-obslastta.html", "text": "Петима души са задържани за притежание на наркотици през изминалите почивни дни в област Пазарджик, съобщиха от  ОДМВР-Пазарджик . В нощта на събота срещу неделя криминалисти от Районно-Пазарджик извършили претърсване в квартира, ползвана под наем от 24-годишен мъж от Пазарджик. В метална кутия органите на реда открили прахообразно вещество с обща маса около 40 грама. Последвал полеви наркотест, който реагирал положително на синтетичен канабиноид. На улица в село Ивайло автопатрул спрял за проверка 22-годишен младеж от областния град. Униформените открили у младия мъж два полиетиленови плика, пълни с близо 22 грама суха листна маса. Малко по-късно се оказало, че става дума за марихуана. Снощи на улица в село Огняново отново екип на група „СПООР“ засякъл 28-годишен мъж от Търговище. Последвала проверка, при която у него е открито пакетче с амфетамин. С неголеми количества марихуана са заловени и 21-годишен младеж и  от Пазарджик и 34-годишен мъж от Панагюрище.  \r\nНамерената марихуана е иззета, а петимата й притежатели са задържани в арестите на управленията в Пазарджик и Панагюрище.", "date": "2019.06.24", "title": "Пазарджик: Петима души са задържани за притежание на наркотици в обсластта"}
{"url": "http://www.focus-news.net/news/2019/06/24/2673334/varna-okrazhnata-prokuratura-v-grada-rakovodi-dosadebno-proizvodstvo-po-povod-ptp-s-dve-zhertvi.html", "text": "Окръжната прокуратура в града ръководи досъдебно производство по повод тежък пътен инцидент, станал снощи около 22 часа на бул. „Осми приморски полк“. Това съобщиха от пресцентъра на  Окръжна прокуратура-Варна . Производството е образувано по член 343, ал. 3, във връзка с ал. 1 от НК за причиняване по непредпазливост смъртта на повече от едно лице на пешеходна пътека. \r\nНа пешеходната пътека пред Централна кооперативна банка лек автомобил „Ауди“, управляван от 62-годишната Лиляна С. от София, блъска две възрастни жени. В болницата по-късно от тежките си травми почива 73-годишната жена, а по-възрастната, която е била на 76 години, е починала тази сутрин.    \r\nУстановено е, че водачката на лекия автомобил не е употребила алкохол и наркотици. Разследващ полицай вече я е разпитал. С протокол за доброволно предаване тя е предоставила автомобила на разследващите, за да бъде извършен оглед.   \r\nВ момента се извършват аутопсиите на телата на жертвите на пътния инцидент. Предстои да бъде назначена автотехническа експертиза.", "date": "2019.06.24", "title": "Варна: Окръжната прокуратура в града ръководи досъдебно производство по повод ПТП с две жертви"}
{"url": "http://www.focus-news.net/news/2019/06/24/2673318/kyustendilskiyat-muzey-predstavya-izlozhbata-s-dah-na-bilki-lechebni-i-magichni-v-regionalen-etnografski-muzey-plovdiv.html", "text": "Кюстендилският музей представя изложбата „С дъх на билки – лечебни и магични” в Регионален етнографски музей – Пловдив. Това съобщи за  Радио „Фокус” – Кюстендил  Веска Спасова, етнолог към Регионален исторически музей – Кюстендил и автор на изложбата. Изложбата представя над 70 растителни вида от кюстендилската флора, ситуирани и вплетени в ритуалност, магичност и лечебна сила. Чрез красиви фотографии присъстват и четирите елемента на Вселената – вода, огън, земя, въздух. В светлината на идеята за обща историко-културна рамка на народната медицина и магичните и лечебни свойства на билките, експозицията започва с любопитни археологически данни от праисторическия древен свят, ролята на жреците, ползващи се с привилегията да владеят и упражняват мистични медицински методи. Началото на българската народна медицина се свързва с времето на траки, славяни, прабългари.  \r\nДревните вярват, че духът и тялото са неразделни, а душата е безсмъртна. Известни лекари за времето са Орфей, Залмоксис, Асклепий. Специално табло е посветено и на лекари като Хипократ, Теофраст, Диоскорид, Гален, Авицена. От античния фонд на музея са експонирани сравнително редки находки от медицински инструменти II-III в. – пинсети, ушни сонди, сонда-лъжичка, игла с шпатула, балсамарии и ампула за съхраняване на течни медикаменти, фрагменти от оброчни плочки с изображение на змия, свързана с култа към Асклепий. Изложбата представя на посетителя букет от билки за болки,  разнообразие от лечебни рецепти, съвети на учителя Петър Дънов, лечебни методи на пророчицата Ванга и още др. С дъх на билки са и амулетите и талисманите в изложбата, силен апотропей са избраните и представени билки на доброто и мощта. \r\nВенцеслав ИЛЧЕВ", "date": "2019.06.24", "title": "Кюстендилският музей представя изложбата „С дъх на билки – лечебни и магични” в Регионален етнографски музей – Пловдив"}
{"url": "http://www.focus-news.net/news/2019/06/24/2673314/rumyana-hadzhieva-etnograf-ot-enyovden-denyat-zapochva-da-namalyava-a-lyatoto-da-si-otiva.html", "text": "От Еньовден денят започва да намалява, а лятото да си отива. Това каза за  Радио „Фокус“ – Пирин  Румяна Хаджиева, етнограф в Регионален исторически музей – Благоевград. Тя обясни, че днешният празник е наричан по много начини – Еньовден, Яновден, Иван Билкобер, Свети Иван летни и Свети лете. По думите на Хаджиева днес е денят на лятното слънцестоене, когато при изгрев голямото слънце потрепва, играе и започва бавно да обръща поглед назад. „Или както казва народът „Еньо намята кожухът и отива на сняг“. Като всяко гранично време и по Еньовден се  случват необичайни и магични неща. На този ден небето се отваря и слънцето се къпе в реки и извори, звездите слизат, за да омаят и дарят треви и цветя с онази чудодейна сила, която те в другото време на годината нямат“, каза още Хаджиева. Тя добави, че всички тези митологични вярвания,  свързани с космоса и календарното време бележат човешкия живот и здраве, както и стопанското благополучие. Според нея те определят и осмислят народните обредни практики на Еньовден.  \r\nХаджиева обясни, че особено разпространен е обичаят на Еньовден моми и момци да посрещат с песни и игри изгрева на слънцето по поляни и могили край селата, търкаляйки се в еньовденска роса, къпейки се и миейки се в реки и извори за здраве и изцеление. „В ранните часове на деня се берат билки и цветя, които се вият на венци, а малките китки се наричат на всеки члена от семейството. Те биват окачвани на високо и по свежестта им се гадае за здравето хората. С някои треви като лепка и желавика се опасва, като зелен пояс кръста покрай болка и бездетство или по време на жътва. През еньовденски венец деца и младежи се провират за здраве, еньовденска китка се окача на входната врата, но най-разгърнат по смисъл е женитбенския ритуал, наречен „Надпяване на китки““, каза още Хаджиева. Тя уточни, че девойки на женитбена възраст, вечерта преди Еньовден, носят мълчана вода в менче и отбелязват с пръстен или друга своя вещ всяка китка, след което оставят котлето да пренощува под звездите. „На сутринта се събират за надпяването, пеят песни около котлето, играят, а малко момиченце изважда китките една след друга. В това време всички изпълняват припевки, чието съдържание предсказва социалното положение и/или имотността на бъдещия жених“, обясни Хаджиева. \r\nЛивия НИНОВА", "date": "2019.06.24", "title": "Румяна Хаджиева, етнограф: От Еньовден денят започва да намалява, а лятото да си отива"}
{"url": "http://www.focus-news.net/news/2019/06/24/2673321/prof-kostadin-dinchev-folklorist-bilkite-koito-se-berat-na-enyovden-imat-lekovita-sila.html", "text": "Билките, които се берат на Еньовден, имат лековита сила. Това каза за  Радио „Фокус“ – Пирин  проф. Костадин Динчев, фолклорист и почетен гражданин на Благоевград. Той отбеляза, че днешния празник се почита още като летен Св. Йоан или Св. Иван, тъй като се смята, че на него е бил роден Йоан Кръстителя. „Според някои от източниците той бил наричан Йоан Копала. Този ден всъщност се явява като антипод на Коледа, когато е зимното слънцестоене. Народното му название е бильобер, защото рано сутринта на Еньовден са берели билки и се виели венци от горски цветя. Някои хора пък се къпели в роса за здраве. Също така както е известно росата, предпазват от градоносни сили“, каза още проф. Динчев.  \r\nТой добави, че по цветята и китките, които се берат на Еньовден се предсказва за предстоящи женитби, освен това се избирало едно момиче, което било наричано „Еньова буля“. „Нея носели на рамо докато обходят целия синор. Това е своеобразна жертва – медиатор между небето и земята и техния свещен брак. Именно това момиченце вади китките от котлето или глинения съд и нарича: „Пъстра птичка по терличка“ – значи девойката на която е ще се омъжи за овчар; „По дол бяга, цървул стяга“ – ще отиде за хайдутин и така нататък. Сходния наричания и гадания имаме още на Васильовден, на Гергьовден. Всъщност тук е важно да отбележим, че тези наричания не се срещат само при християните, но и при мохамеданите“, подчертапроф. Динчев. \r\nЛивия НИНОВА", "date": "2019.06.24", "title": "Проф. Костадин Динчев, фолклорист: Билките, които се берат на Еньовден, имат лековита сила"}
{"url": "http://www.focus-news.net/news/2019/06/24/2673324/dots-iliya-zhelev-meditsinski-universitet-varna-vseki-chovek-tryabva-da-znae-che-dori-prirodnite-produkti-i-bilkite-imat-svoite-protivopokazaniya.html", "text": "Всеки човек трябва да знае, че дори природните продукти и билките имат своите противопоказания. Това каза в интервю за  Радио „Фокус“ – Варна  доц. Илия Желев от Факултета по фармация в Медицински университет – Варна. Доцентът обясни, че неминуемо модерната медицина все още черпи знания от опита на народната медицина при употребата на лечебни растения, или така наречените билки. Все пак той алармира, че хората трябва да са наясно с конкретните свойства на даденото растение преди неговата употреба, както и какво ще бъде неговото влияние върху организма в комбинация с други вещества.  \r\n„Не е правилно твърдението, че след като е природен продукт или някаква билка, то е абсолютно безвредно и може да го съберем когато искаме, както искаме и откъдето искаме, и то само може да ни помогне. Това е остаряла концепция, която съвременните знания, ниво на медицина, а и информацията която имаме, предполага, че доста условности има“, посочи доц. Желев. До 14.00 часа днес в Музея по история на медицината се провежда така нареченото „училище за билки“, където специалистите по фармация от Медицинския университет ще представят именно част от билките и тяхното правилно използване дори и в домашни условия. Доц. Желев обясни, че специално внимание ще бъде обърнато на лечебните растения, които растат по Черноморието. По думите му, тук преобладават растения, които предпочитат по-меките условия, по-меката зима и сравнително топло лято.  \r\n„Иначе билките са стандартните лечебни растения, като започнем от глог, мащерка, мента. много интересни растения, които се използват и като хранителни подправки и за тях ще стане дума. Но основно лечебни растения, които много от тях и в лекарствените продукти са вложени“, заяви доц. Желев. Събитието на Медицинския университет във Варна по повод Еньовден се организира за втора поредна година. \r\nБояна АТАНАСОВА", "date": "2019.06.24", "title": "Доц. Илия Желев, Медицински университет – Варна: Всеки човек трябва да знае, че дори природните продукти и билките имат своите противопоказания"}
{"url": "http://www.focus-news.net/news/2019/06/24/2673337/sliven-obshtinata-shte-postavi-novi-podzemni-konteyneri-za-sabirane-na-otpadatsi-s-evropeyski-sredstva.html", "text": "Общината ще постави нови подземни контейнери за събиране на отпадъци. Това съобщи пред  Радио „Фокус“ – Сливен  председателят на Общинския съвет в града Димитър Митев. Така ще се елиминират част от проблемите през летния сезон като неприятната миризма и ще се придаде по-привлекателен вид на града. Средствата бяха заложени предварително в бюджета на Общината. Сега има  възможност собствените пари да бъдат спестени, а контейнерите да се закупят с европейски средства. Промяната ще бъде гласувана на заседание на Общинския съвет в града утре. Освен това Съветът ще разреши на Община Сливен да поиска от Регионалната инспекция  по околната среда и водите малко над 378  000 лв. отчисления по Закона за управление на отпадъците. \r\nНа утрешното заседание ще бъде гласувана и Програма за намаляване риска от бедствия на територията на общината. Такъв документ се приема за първи път, посочи Митев. \r\nОбщо 23 са предварително внесените предложения за разглеждане от Общинския съвет. Подготвени са и четири допълнителни точки. \r\nЛюдмила ЙОРГОВА", "date": "2019.06.24", "title": "Сливен: Общината ще постави нови подземни контейнери за събиране на отпадъци с европейски средства"}
{"url": "http://www.focus-news.net/news/2019/06/24/2673316/vanya-yordanova-etnolog-ot-enyovden-zapochva-dalechnoto-nachalo-na-zimata.html", "text": "На 24 юни православната църква отбелязва раждането на Св. Йоан Кръстител. Това каза за  Радио „Фокус“ – Смолян  Ваня Йорданова – етнолог в Регионален исторически музей „Стою Шишков“ – Смолян. „Този ден е наричан от българите Еньовден, Летен Ивановден или св. Иван Билобер. Мястото му в календара около лятното слънцестоене обуславя свързаните с този ден вярвания, практики, поверия и представи. Според народните вярвания от този ден нататък слънцето започва да умира, денят намалява и според народната вяра започва далечното начало на зимата“, поясни Йорданова. Тя посочи, че на този ден слънцето играе, трепти и затова рано сутрин моми и ергени излизат на поляни и с песни посрещат изгрева, гледат слънчевите лъчи и вярват, че ще бъдат здрави през цялата година. „Навсякъде в страната и в Родопите се вярва, че на Еньовден тревите и билките придобиват голяма лечебна сила, която обаче изчезва с изгрева на слънцето. На този ден е масовото събиране на билките и то преди изгрев слънце. За билки на Еньовден излизат млади и стари главно жени и моми. От набраните цветя първо място заема еньовчето, което правят еньовски китки и венци, вързани с червен конец. Преди изгрев слънце момите мият косите си с вода, в която е натопено еньовче, за да растат те дълги. Еньовче по-късно се слага и в раклите с дрехите, за да гонят молци“, обясни Йорданова. \r\nОт набраните цветя и треви навсякъде се правят толкова китки, колкото са членовете в семейството. Наричат ги и оставят навън под стрехата или на покрива. По това какво е състоянието на китката, на сутринта се гадае какво ще е здравето на този, за когото е наречена тя. Ако тя е свежа, човекът ще бъде здрав, а ако е увехнала го очакват болест и нещастие. Еньовденските китки се окачват на различни места в дома и през годината и се използват за лек. С тях се кадят болни или ги изкъпват с вода, в която са топили китките. С тревите и билките, които се берат на този ден се лекуват бездетни жени, прогонват се зли духове, правят се магии за любов и за омраза, разказа етнологът. \r\nЙорданова подчерта, че в редица селища на Среднородопския край се среща и обичаят „напяване на китки“, който се изпълнява основно от моми. „Всяка от тях си приготвя китка, която пренощува под трендафил в една харкума с вода и рано сутринта на следващия ден, възрастна жена изважда китката напявайки и наричайки различни благопожелания за момата, на която е принадлежала тя“, каза още Ваня Йорданова. \r\nНели ГЕРГЬОВСКА", "date": "2019.06.24", "title": "Ваня Йорданова, етнолог: От Еньовден започва далечното начало на зимата"}
{"url": "http://www.focus-news.net/news/2019/06/24/2673339/gd-granichna-politsiya-trafikat-e-intenziven-na-gkpp-makaza-gkpp-kulata-dunav-most-ruse-gkpp-durankulak-i-gkpp-kardam.html", "text": "Трафикът на българо-гръцката граница на ГКПП \"Маказа\" е интензивен на изход от страната за леки, а на ГКПП \"Кулата\" - за всички автомобили, по данни към 13.00 часа. Това съобщиха от  ГД „Гранична полиция“ . През почивните дни се очаква засилен трафик през ГКПП \"Маказа\". Препоръчва се на пътуващите да използват и останалите ГКПП на българо-гръцка граница. На българо-румънската граница, на ГКПП \"Дунав мост-Русе\" трафикът е интензивен на изход за товарни автомобили, а ГКПП \"Дуранкулак\" и ГКПП \"Кардам\" е натоварено движението на леки коли и в двете посоки. \r\nНа българо-сръбската, българо-македонската и българо-турската граница трафикът е нормален на всички контролно-пропускателни пунктове.", "date": "2019.06.24", "title": "ГД „Гранична полиция“: Трафикът е интензивен на ГКПП \"Маказа\", ГКПП \"Кулата\", \"Дунав мост-Русе\", ГКПП \"Дуранкулак\" и ГКПП \"Кардам\""}
{"url": "http://www.focus-news.net/news/2019/06/24/2673327/adelina-stefanova-hram-vavedenie-bogorodichno-blagoevgrad-edin-ot-ritualite-na-enyovden-e-obichaynoto-zazhanvane.html", "text": "Един от ритуалите на Еньовден е обичайното зажънване. Това каза за  Радио „Фокус“-Пирин  Аделина Стефанова, уредник в храм „Въведение Богородично“-Благоевград. Тя посочи, че се ожънва малко снопче класове и с тях се играят хора, като снопчето се ожънва от най-добрата и най-пъргавата жътварка, а мъжете се опасват с класовете и всички пеят и играят на мегдана. По думите й обичаят „Еньова буля“ се изпълнява и до ден днешен.  \r\n„Срещу празника всяка мома приготвя китка с мълчана вода. Съдът се покрива с престилка и се оставя да пренощува под звездите. Сутринта момите подготвят „Еньовата буля“. Това е 4-5-годишно момиченце, облечено като булка. Момите обикалят селото като носят булята и на всеки кладенец или чешма, спират и пеят песни за плодородие и любов“, коментира Стефанова. Храмовият уредник посочи, че по време на шествието булята маха с ръце, имитирайки пеперуда, след това всички се връщат при медника и надпяването продължава, а по извадените китки се гадае за урожай и здраве. \r\nНатали СТЕФАНОВА", "date": "2019.06.24", "title": "Аделина Стефанова, храм „Въведение Богородично“-Благоевград: Един от ритуалите на Еньовден е обичайното зажънване"}
{"url": "http://www.focus-news.net/news/2019/06/24/2673338/sport-bivsh-srabski-trenyor-na-liteks-i-beroe-se-namira-v-kritichno-sastoyanie-sled-infarkt.html", "text": "Футбол: Бившият треньор на Берое и Литекс Драголюб Беклавац получи инфаркт и бе хоспитализиран в болницата „Войводина“ в Нови Сад. 65-годишният известен футболен треньор се намира в критично състояние. Беклавац има сериозни здравословни проблеми. \r\nТой е треньор на Литекс през 1997 година. След това води Берое през сезон 1999/2000.", "date": "2019.06.24", "title": "Спорт: Бивш сръбски треньор на Литекс и Берое се намира в критично състояние след инфаркт"}
{"url": "http://www.focus-news.net/news/2019/06/24/2673341/stara-zagora-deseti-yubileen-bookcrossing-ochakva-zhitelite-i-gostite-na-grada.html", "text": "Десети юбилеен BookCrossing очаква жителите и гостите на града. Това съобщиха от пресцентъра на  Община Стара Загора.  Инициативата ще се проведе на 29 юни 2019 г. от 11.00 до 13.00 часа в подножието в подножието на парк \"Митрополит Методий Кусев\", в пространството над фонтан \"Жабките\". \r\nДесетият юбилеен BookCrossing на \"Национална бизнес поща\" и приятели се организира в партньорство с Община Стара Загора. \r\nОрганизаторите очакват старозагорци от всички възрасти и гости на града да се включат в инициативата. Всички те ще имат възможност да разменят книги, идеи, впечатления, да открият нови автори. В програмата е предвидено и участие на старозагорски творци. Те ще раздават автографи и ще се срещнат в неформална среда със свои настоящи и бъдещи читатели. \r\nДесетият BookCrossing е в подкрепа на активностите, свързани с кампанията \"Да сприятелим книжките с децата\" и с проекта \"Ваканция, ура\".  \r\nДобре дошли за участие и подкрепа са всички организации и фирми, обичащи и подкрепящи стойностните книги и култура. При желание за участие с дарение на книги може да подберете и донесете в редакцията на в. \"Национална бизнес поща\" или в приемната на омбудсмана Стара Загора Надежда Чакърова-Николова. \r\nКнигите от акцията за размяна, които не достигнат до своите читатели в деня на събитието, ще бъдат дарени на читалищните библиотеки в селата от община Стара Загора.", "date": "2019.06.24", "title": "Стара Загора: Десети юбилеен BookCrossing очаква жителите и гостите на града"}
{"url": "http://www.focus-news.net/news/2019/06/24/2673332/dots-d-r-iliya-nedin-etnolog-enyovden-e-dreven-praznik-s-predhristiyanski-koreni.html", "text": "Еньовден е древен празник с предхристиянски корени. Това каза в интервю за  Агенция „Фокус“  етнологът доц. д-р Илия Недин - ръководител на катедрата по “Етнология и балканистика” към Югозападен университет „Неофит Рилски“ по повод честването на Еньовден. „Това е денят на рождението на св. Йоан Предтеча - Кръстител. Самото име Еньо е производно на Йоан, Яньо. На този ден празнуват Янка, Янко, Еньо и т.н“, обясни той.  „Самият празник няма християнски произходи в неговите народни практики и ритуали. Учените твърдят, че той е доста по-древен с предхристиянски корени“, отбеляза доц. Недин, като уточни, че много от ритуалите на този ден са били отричани от църквата. „Ние имаме такъв домашен извор от 12 век – синодиката на цар Борил, в който са осъдени тези скверни тайнства, които са се правили на Еньовден“, припомни етнологът. Според него това е едно сигурно доказателство, че ритуалността на Еньовден е била много активна от най-ранни времена в нашата културна история. Доц, Недин поясни, че 24 юни в наситен с много вярвания. „Най-главно те са свързани с лятното слънцестоене. Това е най-дългият ден. Наситени са с много магически представи, практики и с вярванията на лечебните свойства на билките. Затова другото има на този ден, освен Еньовден и Яновден, е и Иван Бильобер“, коментира той. По думите му на този ден се е вярвало, че рано сутринта преди изгрев слънце билките са най-лековити. „Те са най-лековити, защото преди да изгрее слънцето се къпе и от росата му билките стават много по-лечебни. Хората са вярвали, че е имало 77 и половина билки. Само тази половинка е незнайната болест. За всички други 77 болести е имало специални билки“, посочи той.  \r\nДоц. Недин добави, че друга характерна проява на този ден  е ритуалното къпане в росата и изворите. „Болестите също са се къпали във водите и изворите и те стават лековити. Образното къпане е характерно за Еньовден, но го имаме и в дни като Гергьовден, Ивановден, Лазаровден“, поясни още етнологът.  \r\nДаяна ДЮЛГЕРОВА   Пълния текст на интервюто четете по-късно в „Мнение”", "date": "2019.06.24", "title": "Доц. Д-р Илия Недин, етнолог: Еньовден е древен празник с предхристиянски корени"}
{"url": "http://www.focus-news.net/news/2019/06/24/2673343/kathimerini-v-gartsiya-nyama-da-se-provede-liderski-debat-predi-izborite-na-7-yuli.html", "text": "Няма да има телевизионен дебат между гръцките политически лидери преди предсрочните избори на 7 юли, тъй като представителите на партиите не могат да постигнат съгласие за формат, съобщи телевизионният канал Skai, цитиран от електронното издание на гръцкия вестник  Kathimerini . \r\nДебатът трябваше да включва премиера Алексис Ципрас, лидер на управляващата СИРИЗА, Кириакос Мицотакис, ръководител на основната опозиция Нова демокрация (НД), Димитрис Куцумбас от Комунистическата партия (ККЕ), Фофи Геннимата от лявоцентристкото Движение за промяна (КИНАЛ) и Василис Левентис от Съюза на центристите. \r\nНД иска всички партии, представени в Парламента, да вземат участие, докато Ципрас иска също така втори дебат с лидерите, които да се изправят един срещу друг. \r\nИмаше и други възражения, както според НД, така и според KKE, както се твърди, че те се противопоставят на включването на Кириакос Велопулос, лидера на крайнодясната партия „Гръцко решение“, като твърдят, че разискването трябва да се съсредоточи върху партиите, които са представени в Парламента.  Юлиян Марков", "date": "2019.06.24", "title": "Kathimerini: В Гърция няма да се проведе лидерски дебат преди изборите на 7 юли"}
{"url": "http://www.focus-news.net/news/2019/06/24/2673344/plovdiv-13-to-izdanie-na-sedmitsa-na-traditsionnite-zanayati-se-provezhda-v-etnografskiya-muzey-v-grada.html", "text": "13-то издание на Седмица на традиционните занаяти се провежда в Етнографския музей в Пловдив. Това съобщиха за  Радио „Фокус“ – Пловдив\"  от музея. Основна цел на форума, който ще продължи до 30 юни, е да популяризира занаятите като „живо наследство“. В дните на изложението ще бъдат представени над 40 майстори от различни занаяти. В импровизирани занаятчийски работилници желаещите могат да опитат да изработят нещо сами или да бъдат обучени в първите стъпки на занаята. Всеки от дните е определен за представянето на различен занаят с демонстрация на майсторите. \r\nОще от 12.00 часа в двора на музея се провеждат майсторски демонстрации, като на разположение на посетителите е и базар. Официалното откриване на форума ще се състои от 17.00 часа, а в 18.00 ще бъде открита изложбата „С дъх на билки – лечебни и магични“ на Регионален исторически музей – Кюстендил. \r\nОсвен демонстрации на занаяти и базари, програмата на Седмицата на традиционните занаяти включва провеждането на кръгла маса на тема „Занаятите като живи наследства – опазване, популяризиране и развитие“, модно ревю, музикални и танцови изпълнения, също възпроизвеждане на Петровденски обичаи. \r\nСедмицата на традиционните занаяти в Етнографския музей цели да покаже съвременното състояние на народните занаяти, да се опитам да насърчим интереса на малки и големи към тях, както и да подпомогнем запазването и развитието на българските културни традиции.", "date": "2019.06.24", "title": "Пловдив: 13-то издание на Седмица на традиционните занаяти се провежда в Етнографския музей в града"}
{"url": "http://www.focus-news.net/news/2019/06/24/2673336/tass-kremal-schita-za-nezakonno-reshenieto-na-sasht-da-prodalzhi-da-zatyaga-sanktsiite-sreshtu-iran.html", "text": "Говорителят на президента Дмитрий Песков заяви, че Кремъл счита, че решението на САЩ да продължи затягането на санкциите срещу Иран е незаконно, цитира думите му  TACC . \r\n\"Смятаме, че тези санкции са незаконни. Това е всичко, което може да се каже\", подчерта той. \r\nКоментирайки въпроса как Русия възнамерява да се противопостави на новите ограничения, като се има предвид, че интересите й също могат да бъдат засегнати, говорителят на Кремъл каза, че \"той няма какво повече да добави\". \r\nВ събота, 22 юни, американският президент Доналд Тръмп обяви, че Вашингтон на 24 юни ще затегне значително санкциите срещу Техеран.  Юлиян Марков", "date": "2019.06.24", "title": "ТАСС: Кремъл счита за незаконно решението на САЩ да продължи да затяга санкциите срещу Иран"}
{"url": "http://www.focus-news.net/news/2019/06/24/2673340/stara-zagora-nyama-previshenie-na-normite-za-kachestvo-na-atmosferniya-vazduh-vsledstvie-na-pozhara-v-tets-maritsa-iztok-2.html", "text": "Няма превишение на нормите за качество на атмосферния въздух вследствие на пожара в ТЕЦ „Марица Изток 2“, с. Ковачево, съобщиха от  Регионалната инспекция по околна среда и водите – Стара Загора . От Инспекцията поясниха, че във връзка с постъпил сигнал за запалване на комин в ТЕЦ „Марица Изток 2“, село Ковачево и съгласно действащото Комплексно разрешително, операторът е информирал за възникнала авария в един от абсорберите на СОИ, който е в ремонт. Взети са  всички необходими мерки за обезопасяване на района. Няма пострадали, няма и опасност за населението. \r\nЕкипи от пожарната към централата и ПБЗН са реагирали веднага за локализиране на аварията. \r\nДанните от най-близко разположената автоматична станция за измерване качеството на въздуха в района на село Полски градец, която е на отстояние 7,5 км от централата, не отчита превишения по контролираните замърсители на атмосферния въздух - серен диоксид, азотни оксиди, фини прахови частици както по време на аварията, така и към настоящия момент. \r\nРегионална инспекция по опазване на околната среда и водите - Стара Загора ще продължи да следи данните от автоматичните станции в региона и при евентуално нарушаване на качеството на атмосферния въздух ще информира незабавно населението и съответните контролни органи.", "date": "2019.06.24", "title": "Стара Загора: Няма превишение на нормите за качество на атмосферния въздух вследствие на пожара в ТЕЦ „Марица Изток 2“"}
{"url": "http://www.focus-news.net/news/2019/06/24/2673347/mosv-napomnya-za-ustoychivo-polzvane-na-nahodishtata-na-lechebni-rasteniya.html", "text": "В България се събират около 200 вида лечебни растения, които се използват във фармацевтичната и хранително-вкусовата промишленост, козметиката и народната медицина. По данни от отчетите на Регионалните инспекции по околната среда и водите (РИОСВ) през последните години в билкозаготвителните пунктове в страната се събират и обработват около 15 000 тона лечебни растения, съобщиха от  пресцентъра на Министерство на околната среда и водите . Обект на активна търговия са около 20 вида билки. \r\nБогатството на лечебни растения и позицията на България като един от световните лидери по събиране и доставяне на билки, обосновава необходимостта от изучаването, опазването, рационалното и ефективното използване на ресурса от лечебни растения. Темата е актуална със засилване на дейностите по събиране и обработка на все повече видове и количества билки през следващите месеци. Затова от Националната служба за защита на природата към МОСВ днес напомнят, че този природен ресурс не е неизчерпаем. Това налага да се следват правилата за опазване и устойчиво ползване на находищата на диворастящи лечебни растения, както и да се спазват технологиите за култивиране.  \r\nЗаконът за лечебните растения регламентира всички дейности по опазване и ползване на лечебните растения, задълженията на физическите и юридическите лица и на органите на държавната и местната власт за опазване на биологичното разнообразие и ресурсите от лечебни растения. Основната цел на закона е осигуряване на условия за дългосрочно устойчиво ползване на лечебните растения на територията на страната. Две наредби към този закон въвеждат правилата и изискванията при събирането на билки, устройството и дейността на билкозаготвителните пунктове и складовете. Това са Наредба №2 за правилата и изискванията за събиране на билки и генетичен материал от лечебни растения и Наредба №5 за изискванията, на които трябва да отговарят билкозаготвителните пунктове и/или складовете за билки.", "date": "2019.06.24", "title": "МОСВ напомня за устойчиво ползване на находищата на лечебни растения"}
{"url": "http://www.focus-news.net/news/2019/06/24/2673346/kardzhali-tarzhestvena-sluzhba-beshe-otsluzhena-v-srednovekovniya-manastirski-kompleks-sv-yoan-predtecha-po-sluchay-denya-na-rozhdenieto-na-svetiyata.html", "text": "Тържествена служба беше отслужена в средновековният манастирски  комплекс „Св. Йоан Предтеча“ по случай деня на рождението на светията, на който е наречен, предаде кореспондент на  Радио Фокус . Духовният наставник свещениек Николай Величков в съслужие с отец Никола от църквата „Св. Архангел Михаил“ от Хасково изнесе празничната литургия в присъствието на много миряни – деца и възрастни. Той прочете евнгелското послание за пророчеството на архангел Гавраил за рождението и служението на св. Йоан Предтеча. Йоан е единственото дете на праведните Захарий и Елисавета, които живеели в град Хеброн в Израел. Бащата Захарий бил един от свещениците на  Йерусалимския Храм, които се сменяли да служат, според родовете си и жребия всеки месец. Въпреки молитвите си, те нямали дете и вече били възрастни. Служейки в храма Захарий видял архангел Гавраил, който му съобщил,  че жена му Елисавета ще роди син Йоан и той ще бъде \"велик пред Господа\". Въпреки, че бил коен – свещеник по наследство, Йоан се оттеглил в Йудейската планинска пустинна област, където живеел аскетично и проповядвал покаяние на хората, подготвяйки ги за идването на Спасителя на Израел. Йоан Предтеча потапял тези, които идвали при него във водите на река Йордан, за да се пречистят от греховете си и при него започнали да се стичат хора от цялата страна. Според канона на рождеството на Йоан Кръстител не се допускат излишества в нищо, нито в храната, нито в развлеченията. Истинският вярващ в този ден не следва да проявява негативни емоции, а да проявява доброта, да не се кара с хората, да не обижда и не се обижда, да не се гневи, да се постарае да прости на тези, които са го обидили с чисто сърце. Никой от святите мъже на църквата, освен Йоан Кръстител, не се е удостоил с такава чест да получи празник за своето рождение.  Вярващите възпоминават раждането на бъдещия пророк, който предсказал пришествието на земята на Исуса Христа. Христос говорел за него: „От родените от жена не се е въздигал по-голям от Йоан“, защото пророчеството е, че преди спасението ще се върне на земята в плът големият пророк Илия.  \r\nСлед службата беше дадено причастие на малки деца и едно кърмаче. \r\nДарина ДЕЕНИЧИНА", "date": "2019.06.24", "title": "Кърджали: Тържествена служба беше отслужена в средновековния манастирски  комплекс „Св. Йоан Предтеча“ по случай деня на рождението на светията"}
{"url": "http://www.focus-news.net/news/2019/06/24/2673348/stara-zagora-v-grada-se-otkriva-izlozhba-na-veselin-kurtev.html", "text": "В Западната зала на Художествена галерия Стара Загора на 26 юни 2019 г. от 18.00 часа ще бъде представена изложбата ВЕСЕЛИН КУРТЕВ – ЖИВОПИС И РИСУНКИ.  В експозицията са включени 34 творби, създадени през последните три години. Това съобщиха от пресцентъра на  Община Стара Загора. \r\nВеселин Куртев е роден през 1959 г. През 1978 г. завършва Художествената гимназия в Казанлък, а през 1985 г. специалност „Живопис“ във Факултет по изобразително изкуство към Великотърновския университет.  \r\nОт 1985 до 1989 година е член на дружеството на художниците в Стара Загора, а от 1990 е член на на дружеството на художниците в Пловдив. От 1992 е член на СБХ. От 1989 до 2002 г. Веселин Куртев работи в Националното училище за сценография в Пловдив.  \r\nПрез 2002 г. се премества в САЩ, където през 2006 г. открива Художествената галерия Алфа в Ню Брънсуик, Ню Джърси. Тук той продължава да помага за популяризирането на млади художници, като им помага да получат признание в своята общност и в чужбина. \r\nТворчеството на Веселин Куртев е представяно в десетки самостоятелни и колективни изложби в България, САЩ, Чехия, Гърция, Холандия, Белгия, Германия и др. \r\nПроизведенията от автора са собственост на много галерии и частни колекции в България, Германия, Франция, САЩ, Малта, Гърция, Белгия, Холандия, Швейцария, Турция и др. \r\nАрт критикът на Ню Йорк Морис Таплингер пише за него: „Веселин Куртев е уникален нео-символист в абстрактна мазка, романтик в традициите на артисти като Арнолд Боклин… и Уолтър Крейн”, въпреки че „стилът на Куртев е информиран чрез жестовата свобода на абстрактния експресионизъм, правейки синтеза на фигурата и чистата форма по-фини и органични ”. Работата на Веселин представя въображаемо послание, безпроблемно интегрирано с единна и балансирана естетическа визия“.", "date": "2019.06.24", "title": "Стара Загора: В града се открива изложба на Веселин Куртев"}
{"url": "http://www.focus-news.net/news/2019/06/24/2673349/premierat-i-predsedatel-na-gerb-boyko-borisov-obsadi-s-predsedatelya-na-rumanskata-natsionalna-liberalna-partiya-vazmozhnostite-za-po-aktivno-partiyno-satrudnichestvo.html", "text": "Необходимо е да се задълбочи партньорството на всички нива между ГЕРБ и сестринската й партия от ЕНП в Румъния - Национална либерална партия (НЛП). Около това мнение се обединиха председателите на двете партии Бойко Борисов и Людовик Орбан. Това съобщиха от пресцентъра на  ПП ГЕРБ . Двамата се срещнаха в София, като Орбан бе придружаван от зам.-председателя на НЛП Влад Ништор. Людовик Орбан е в България по покана на председателя на ГЕРБ Бойко Борисов. \r\nВ рамките на срещаха Борисов и Орбан изтъкнаха нуждата от надграждане на вече съществуващия инфраструктурен капацитет не само в двете държави, но и на Балканите. Според тях по-добрите транспортни връзки биха донесли редица удобства на гражданите, но също така и биха дали тласък на културния обмен и туризма в региона. Председателите на ГЕРБ и НЛП бяха категорични, че развитата инфраструктура в България, Румъния и другите балкански страни ще направи нашия регион много по-конкурентноспособен и атрактивен за чуждестранните инвеститори. \r\nПо време на разговора председателят на ГЕРБ Бойко Борисов и неговият румънски колега обсъдиха необходимостта от реализирането на различни проекти от сферата на регионалното развитие от двете страни на Дунав. Бе подчертано, че трябва да се засили и диалогът между представителите в местната власт на ГЕРБ и НЛП в България и Румъния. \r\nДвамата коментираха и предстоящия избор на председатели на европейските институции и течащите в момента консултации. В тази връзка Людовик Орбан поздрави председателя на ГЕРБ и министър-председател на България Бойко Борисов за отличния резултат на партията на европейските избори. Орбан използва възможността да честити на Борисов 60-годишния му юбилей и предаде специалните поздрави на румънския президент Клаус Йоханис – също роден на 13 юни 1959 г. Председателят на Национална либерална партия дори зарадва българския премиер с футболна топка с автограф от живата легенда на румънския футбол Георге Хаджи. \r\nРаботното посещение на Людовик Орбан продължава със срещи с административния секретар на ГЕРБ Цветомир Паунов, както и с представители на ръководството на Групата на ГЕРБ в СОС.", "date": "2019.06.24", "title": "Премиерът и председател на ГЕРБ Бойко Борисов обсъди с председателя на румънската Национална либерална партия възможностите за по-активно партийно сътрудничество"}
{"url": "http://www.focus-news.net/news/2019/06/24/2673351/afp-kiparskiyat-serien-ubiets-se-prizna-za-vinoven-po-vsichki-obvineniya.html", "text": "Офицер от кипърската гръцка армия заяви, че се признава за виновен в седем случая на умишлено убийство – първият подобен случай в Кипър, който шокира средиземноморския остров, предава  AFP . \r\n35-годишният Никос Метаксас бе доведен в съда в Никозия с тежка охрана и по време на четенето на обвинителния акт е гледал в земята, докато прокурорът прочете няколко обвинения, включително отвличане и убийства на пет жени и две от техните дъщери - всички чужденци. \r\nСдържайки сълзите си, той се призна за виновен по обвиненията едно по едно. \r\nСлед като прокурорът прочете дългия обвинителен акт, в който подробно се описват престъпленията му, Метаксас, който е изправен пред доживотен затвор, прочете кратко ръкописно изявление, в което се извинява на жертвите си. \r\nМетаксас, който се очаква да бъде осъден по-късно в понеделник, заяви, че не може да обясни защо е извършил убийствата. \r\n\"Кипърското общество ще се чуди как един от неговите членове е достигнал до това. Попитах се и защо, все още не съм успял да намеря отговор\", каза той с колеблив глас. \r\n„Аз съм извършил ужасни престъпления“, завърши той. \r\nЗа първи път в историята на правосъдието в Кипър обвиняем е  изправен пред седем обвинения за предварително планирано убийство.  Юлиян Марков", "date": "2019.06.24", "title": "AFP: Кипърският сериен убиец се призна за виновен по всички обвинения"}
{"url": "http://www.focus-news.net/news/2019/06/24/2673354/seriozni-narusheniya-pri-opredelyane-na-razmera-na-mestnite-danatsi-v-naredbi-prieti-ot-obshtinskite-saveti-sa-otkriti-pri-proverka-na-varhovnata-administrativna-prokuratura.html", "text": "При поредна проверка по реда на надзора за законност на Върховната административна прокуратура (ВАП) са открити сериозни нарушения при определяне на размера на местните данъци в наредби, приети от общинските съвети. Това съобщиха от пресцентъра на  Прокуратурата на Република България . Мерките на ВАП са по повод решение на Конституционния съд от 9 април 2019 г. С този акт са обявени за противоконституционни завишените данъчни ставки за имоти, които се намират в курортни населени места и не са основно жилище, не се отдават под наем или не са регистрирани като места за настаняване по смисъла на Закона за туризма. \r\nСлед влизане в сила на конституционното решение данъчната ставка за тези имоти следва да е както за всички останали - в определен от общинския съвет конкретен размер от 0,1 до 4,5 на хиляда върху данъчната оценка, а не от 5 до 7 на хиляда за имотите, разположени в балнеолечебни, климатични планински и климатични морски курорти от национално значение и от 4,5 до 6 на хиляда - за останалите. \r\nВ хода на проверката са установени 44 наредби, които предвиждат данък за изброените имоти в по-висок размер от актуалния законов регламент. \r\nКъм настоящия момент, във връзка с образуваните преписки са подадени 16 протести до административните съдилища. \r\nНарушения са установени в действащите наредби в общини Столична, Благоевград, Стара Загора, Габрово, Перник, Несебър, Созопол, Поморие, Царево, Приморско, Банско, Разлог, Сандански, Петрич, Велинград, Хисаря, Троян, Тетевен, Ботевград, Вършец, Панагюрище, Казанлък, Шабла, Каварна и др. \r\nЦелта на проверката е да се елиминира неравното третиране на собствениците по отношение на дължимия от тях имуществен данък върху имотите. \r\nПроверката на ВАП продължава.", "date": "2019.06.24", "title": "Сериозни нарушения при определяне на размера на местните данъци в наредби, приети от общинските съвети, са открити при проверка на Върховната административна прокуратура"}
{"url": "http://www.focus-news.net/news/2019/06/24/2673342/zam-glavniyat-prokuror-ivan-geshev-nad-17-sa-zadarzhanite-za-trafik-na-migranti.html", "text": "Над 17 души са задържани за трафик на мигранти. Това каза на брифинг заместник главният прокурор Иван Гешев, предаде репортер на  Агенция „Фокус“ . „Става въпрос за действаща към момента най-голяма група за трафик на мигранти през българска територия. Информация за нея придобихме при международната операция „Халифакс“ през 2017 г. Тогава в резултат на същата се проведоха действия в Белгия, България, Великобритания, със съдействието на Франция, Германия. В хода бяха задържани над 40 лица“, припомни Гешев. Той посочи, че тогава българска група е съдействала на този канал и по нея започва да се работи още през 2017 г. „Към момента са задържани над 17 лица. Предстои утре да стане ясно колко и кои ще бъдат обвинени. Това е група, която се е занимавала с трафика на територията на България – хората са или български граждани, или постоянно пребиваващи в България граждани на Ирак и Афганистан, или кандидат-бежанци. Те са се занимавали с трафик на мигранти към Западна Европа основно от Афганистан. Т.е. групата е част от международен канал – набират се хора от Афганистан, минават през Иран, през Турция и нашите ги посрещат на границата с Турция, след което се настаняват в района на Свиленград. Друга част от групата ги посреща, отвежда ги до София и ги настанява в циганските махали „Орландовци“ и „Факултета“. Заплащането се е получавало през определени лица, а не кеш. Задържано е и това лице, което в България е осигурявало финансирането за конкретната услуга“, обясни Гешев.", "date": "2019.06.24", "title": "Зам. главният прокурор Иван Гешев: Над 17 са задържаните за трафик на мигранти"}
{"url": "http://www.focus-news.net/news/2019/06/24/2673335/veliko-tarnovo-stotitsi-grazhdani-na-grada-preminaha-za-zdrave-prez-venets-ot-77-bilki-i-polovina.html", "text": "Стотици граждани на града преминаха за здраве през венец от 77 билки и половина, предаде репортер на  Радио „Фокус“ – Велико Търново . Празникът по традиция започна от ранни зори с Еньовски поход за лечебни и благоуханни треви, организиран от групата за здравословен и активен на чин на живот TurnovoRuns. След това на Самоводската чаршия в града се стекоха стотици жители и гости на града, за да преминат през Еньовския венец, направен от 77 билки и половина. Според народните предания съществуват 77 болести и половина. За 77 болки има билки, които ги лекуват, но за поливната болест, която е с незнайно име – билка няма. На днешния ден, когато се събират  билки, се отделят на страна 77 и се разделя една трева на две, за да послужи за половината болест. По стар ритуал на Улицата на занаятите във Велико Търново се състоя опушване на билки за здраве и прогонване на злите сили. В еньовското менче бяха поставени стрък исоп за защита и очистване, стрък босилек за прогонване на злите духове, стръг салвия за пиршество на душата, маточина – за наслада и успокоение и резене за удоволствие и радост. Празникът завърши с Еньовска хоротека. \r\nПо стара българска традиция на 24 юни честваме Еньовден един от най-големите и красивите празници в българския календар, който свързваме с лятното слънцестоене. Празникът носи своето началото още от древните вярвания на прабългарите, които вярват в божеството Тангра. Споменава се в някой средновековни източници като част от обичаите на богомилите, а в последствие е пречупен през християнството и се свързва с рождението на Св. Йоан Кръстител. В наши дни празнуваме Еньовден като празника на магията на билките и на неспиращия жизнен цикъл, свързан със слънцето като първоизточник на живота.  Еньовденският празник е сложна система от обреди, наричания, вярвания и ритуали, но най-вече е свързан с разцвета на природата. Вярва се, че това е преломният момент в годината. На Еньовден хората казват -кукувицата кука,а след това онемява. Вярва се, че на този ден слънцето става рано, за да изиграе най-горещото си хора, изкъпва се във всички води, които вижда на утринната и се излива с младост и сила. Почива цял ден на небето, а после се обръща и бавно тръгва по дългия път към зимата. Казва се – Еньо наметна своя ямурлук и тръгна да носи снега.", "date": "2019.06.24", "title": "Велико Търново: Стотици граждани на града преминаха за здраве през венец от 77 билки и половина"}
{"url": "http://www.focus-news.net/news/2019/06/24/2673352/zam-glavniyat-prokuror-ivan-geshev-razkrihme-golyamo-zavarsheno-targovsko-druzhestvo-za-trafik-na-migranti.html", "text": "Престъпната група е извеждала мигрантите през сръбската граница. Това каза на брифинг заместник главният прокурор Иван Гешев във връзка с разследването на най-голямата престъпна група за трафик на мигранти, предаде репортер на  Агенция „Фокус“ . Гешев посочи, че начинът на плащане на целия канал за трафик на мигранти е бил различен, но става дума за десетки хиляди евро. „Не мога да кажа българската част от канала колко е взимала, но са поне по няколко хиляди евро на човек“, обясни той. Зам. главният прокурор заяви, че към този момент няма доказателства, че собствениците на домовете, в които са били настанявани мигрантите, да са били част от схемата. Иван Гешев поясни, че каналът е имал възможност да поема огромен брой от хора – стотици души месечно. „За първи път виждаме толкова сложна, голяма и мащабна организация в България. Тя обхваща всички – от хазяи, до хора, които осъществяват транспорт, през хора, които посрещат, и хора, които координират. Това е едно голямо завършено търговско дружество за трафик на мигранти, което е незаконна дейност“, заяви той. \r\nГешев посочи, че мигрантите са били извеждани през сръбската граница, но не през КПП.", "date": "2019.06.24", "title": "Зам. главният прокурор Иван Гешев: Разкрихме голямо завършено търговско дружество за трафик на мигранти"}
{"url": "http://www.focus-news.net/news/2019/06/24/2673356/", "text": "В добро състояние са водните обекти на територията на община Казанлък, каза за  Радио „ Фокус”  Слави Иванов, ръководител на Аварийно – спасителна група в Общината.  \r\nНа територията на община Казанлък има 28 микроязовира, голяма част от тях имат арендатори и наематели. Всички те се съобразяват с изискванията за безопасна експлоатация на язовирите и съоръженията към тях. Изпратени са им точно описани мерки, които трябва да предприемат с цел недопускане на аварийни ситуации. Това включва поддръжката на определено ниво на водата, което не застрашава безопасността на околните населени места, недопускане израстването на дървесна или храстова растителност и поддръжка на изпускатели и преливници.  \r\nСъгласно закона за водите и Наредбата за безопасна експлоатация на язовирните стени и съоръженията към тях два пъти в годината се правят проверки на състоянието на изпускатели и преливници. Вследствие на направените констатации се извършват и ремонтни дейности, ако е необходимо. \r\nСъс заповед на кмета на община Казанлък Галина Стоянова са уведомени всички кметове на населени места да поддържат нивата на реките и деретата, да ги следят, особено с оглед на проливни дъждове..  \r\nНай – голямото водно съоръжение на територията на община Казанлък - язовир „ Копринка”, е под постоянно наблюдение. \r\nСлавяна ГАЙДАРОВА", "date": "2019.06.24", "title": "Стара Загора: Водните обекти на територията на община Казанлък са в добро състояние"}
{"url": "http://www.focus-news.net/news/2019/06/24/2673357/varhovna-kasatsionna-prokuratura-vazlozhi-proverka-po-signal-za-izmama-s-falshifitsirani-proizvedeniya-na-izkustvoto.html", "text": "Върховна касационна прокуратура е сезирана с жалба от Николай Неделчев за извършена измама с произведения на изкуството. Това съобщиха от пресцентъра на  Прокуратурата . Неделчев е закупил рисунки, за които е бил въведен в заблуждение, че са авторски произведения на Гео Милев, Харалампи Тачев, Мирчо Качулев и Сирак Скитник и същите са били изложени в галерия „Структура“ в гр. София, но е установено, че представляват фалшификати. \r\nВърховна касационна прокуратура възложи извършване на проверка на Главна дирекция „Национална полиция“ – МВР с оглед съдържащите се данни за извършено престъпление  против собствеността (измама), както и по чл. 278б1 от НК. \r\nВ началото на 2019 г. законодателят инкриминира в чл. 278б1 от НК действията на фалшификаторите на произведенията на живописта, скулптурата, графиката или археологически предмети или обекти, както и действията на лицата, включително и търговците, които ги предлагат за продажба или пускат в обръщение като автентични. Предвидена е наказателна отговорност и за лицата, които дават неверни заключения за автентичността на произведенията на изкуството. \r\nЗа установяване на самоличността на фалшификатора и за разкриване на извършените престъпления, ВКП е възложила на ГДНП извършване на конкретни действия за снемане на обяснения от жалбоподателя, от лицата, с които е контактувал, включително и от които е закупил произведенията. Колекционерът Неделчев ще бъде поканен да предаде на ГДНП произведенията на живописта, за които е сигнализирал. Възложено е и изготвяне на експертна справка от Министерство на културата, която да отговори на въпроса дали представените за изследване произведения на изкуството представляват оригинали или са фалшификати.  \r\nОпределен е едномесечен срок за извършване на проверката.", "date": "2019.06.24", "title": "Върховна касационна прокуратура възложи проверка по сигнал за измама с фалшифицирани произведения на изкуството"}
{"url": "http://www.focus-news.net/news/2019/06/24/2673359/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще проследим актуалните теми за  Община Петрич . На 24 юни всяка година отбелязваме Еньовден. На празника не се работи никаква работа. Освен това, Свети Еньо е един от християнските светци градушкари. Има поверие, че в нощта срещу Еньовден небето и земята се отварят и там, където има заровено имане, излиза син пламък. Който го види, трябва да метне дрехата си отгоре или да провре нещо под пламъка. Тогава парите излизат и могат безопасно да бъдат взети. Още за празника ще чуем от църковния уредник Аделина Стефанова. Фолклористът проф. Костадин Динчев, който е родом от петричкото село Капатово, ще ни разкаже за Еньовден, както и за другите два големи празника през тази седмица Петровден и Павловден. С какви други обреди се свързва празника и какъв по-специален ритуал се изпълнява в много от петричките села ще научим от репортажа, който ни е подготвила колегата Ливия Нинова. \r\nОчакваме и Вас на телефоните в студиото 0885 303 373 и 073/ 88-55-81 или на е-майл: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете, но и да обикнете древната и вечна – Община Петрич.  Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15,00 до 16,00 часа с водещ Натали Стефанова.", "date": "2019.06.24", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/06/24/2673355/zam-glavniyat-prokuror-ivan-geshev-ima-danni-che-granichni-politsai-sa-uchastvali-v-prestapnata-grupa-za-trafik-na-migranti.html", "text": "Има данни, че гранични полицаи са участвали в престъпната група за трафик на мигранти. Това каза на брифинг заместник главният прокурор Иван Гешев, предаде репортер на  Агенция „Фокус“ . На въпрос дали има намесени гранични полицаи, Гешев обясни, че такива данни по делото има и по тях се работи. „Няма какво да си зариваме главата, че тази дейност няма как да стане без съдействието и логистиката на държавни служители. Това е истината. Да, такива групи се подпомагат от държавни служители най-вероятно срещу заплащане. Доколко и дали по този случай ще докажем такива хора, е въпрос на време“, посочи той. Зам. главният прокурор обясни, че има много случаи в Специализираната прокуратура на групи, които касаят само гранични полицаи. „Аз се сещам поне за 4 досъдебни производства на гранични полицаи, занимаващи се точно с това – осигуряване на логистика за преминаване през границата с Турция примерно. Мисля, че има и 1-2 групи на сръбската граница. Така че това е неизбежна част от натиска на парите – тази дейност е високо доходоносна, плащат се много пари в Афганистан, за да можеш да стигнеш до Западна Европа. И логично е, когато има голям финансов натиск да се поддадат някои държавни служители и някъде да има корупционни престъпления“, обясни Гешев.", "date": "2019.06.24", "title": "Зам. главният прокурор Иван Гешев: Има данни, че гранични полицаи са участвали в престъпната група за трафик на мигранти"}
{"url": "http://www.focus-news.net/news/2019/06/24/2673361/ombudsmanat-maya-manolova-organizira-priemni-v-devet-obshtini-v-blagoevgradska-oblast-na-26-yuni.html", "text": "Омбудсманът Мая Манолова, заместник-омбудсманът Диана Ковачева и експерти от институцията ще приемат на 26 юни 2019 г., сряда, граждани в девет общини от Област Благоевград – Белица, Благоевград, Кресна, Петрич, Разлог, Сандански, Симитли, Струмяни и Якоруда. Това съобщиха от пресцентъра на  Омбудсмана на Република България . Общественият защитник Мая Манолова ще приема граждани в Общинска администрация Благоевград, заместник-омбудсманът доц. Диана Ковачева в Община Разлог и Благоевград, а в останалите изброени общини от областта гражданите ще бъдат консултирани от експертите на институцията.  \r\nЗаписването за приемната ще се осъществява до 12.00 часа на 25 юни 2019 г. (вторник).  \r\nПриемните ще се проведат по следния график: Община Белица \r\nНачален час на приемната – 10.30 \r\nТелефон за записване: 07444/ 23 23                           \r\nМясто: Община Белица, Заседателна зала на Общинския съвет  \r\n(град Белица, ул. „Георги Андрейчин“ № 15/); Община Благоевград \r\nНачален час на приемната – 14.00 \r\nТелефон за записване: 0876 437 166  \r\nМясто: Община Благоевград, зала № 5, на Партера \r\n(Благоевград, пл. „Георги Измирлиев“ № 1); Община Кресна \r\nНачален час на приемната – 11.00 \r\nТелефон за записване: 0889 848 383                           \r\nМясто: Община Кресна, зала „Пети октомври“ /зала №1/  \r\n(град Кресна, ул. „Македония“ № 96); Община Петрич \r\nНачален час на приемната – 10.00 \r\nТелефони за записване: 0745/ 69 107; 0745/ 69 112 \r\nМясто: Община Петрич, Заседателна зала, на Партера  \r\n(град Петрич, ул. „Цар Борис III“ № 24); Община Разлог \r\nНачален час на приемната – 10.00 \r\nТелефон за записване: 0747/ 80 095  \r\nМясто: Община Разлог, Заседателна зала  \r\n(град Разлог, ул. „Стефан Стамболов“ № 1); Община Сандански \r\nНачален час на приемната – 11.00 \r\nТелефон за записване: 0746/ 89 102, от 8.00 ч. до 17.00 ч., почивка от 12.00 ч. до 13.00 ч. \r\nМясто: Община Сандански, Заседателна зала  \r\n(град Сандански, бул. „Свобода“ № 14); Община Симитли \r\nНачален час на приемната – 10.30 \r\nТелефон за записване: 0882 444 849  \r\nМясто: Община Симитли, зала на Общинската администрация \r\n(град Симитли, ул. „Христо Смирненски“ № 7); Община Струмяни \r\nНачален час на приемната – 13.30 \r\nТелефон за записване: 0899 224 427 \r\nМясто: Народно читалище „Будител – 1997“ \r\n(с. Струмяни, пл. „7 април“ № 2); Община Якоруда \r\nНачален час на приемната – 10.00 \r\nТелефон за записване: 0744/ 222 09  \r\nМясто: Община Якоруда, зала на Общинския съвет, на Партера \r\n(град Якоруда, ул. „Васил Левски“ № 1).", "date": "2019.06.24", "title": "Омбудсманът Мая Манолова организира приемни в девет общини в Благоевградска област на 26 юни"}
{"url": "http://www.focus-news.net/news/2019/06/24/2673360/api-vremenno-dvizhenieto-na-am-struma-v-posoka-blagoevgrad-se-osashtestvyava-v-aktivnata-lenta-poradi-ptp.html", "text": "Временно движението при км 59 на АМ \"Струма\" в посока Благоевград се осъществява в активната лента поради ПТП. Това съобщиха от  Агенция „Пътна инфраструктура“ . Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.06.24", "title": "АПИ: Временно движението на АМ \"Струма\" в посока Благоевград се осъществява в активната лента поради ПТП"}
{"url": "http://www.focus-news.net/news/2019/06/24/2673363/sport-viktoriya-tomova-se-izkachi-s-12-mesta-v-svetovnata-ranglista.html", "text": "Тенис: Най-добрата българска тенисистка Виктория Томова се изкачи с 12 позиции в световната ранглиста по тенис при жените. Томова, която през миналата седмица отпадна в първия кръг на турнира в Бирмингам, след като преодоля квалификациите, вече е 178-а в класацията с 329 точки. Гергана Топалова записа рекордно класиране - 508-о място с 48 точки. \r\nШампионката от \"Ролан Гарос\" Ашли Барти оглави за първи път в кариерата си световната ранглиста, като измести от върха след 21 седмици Наоми Осака (Япония). Тя има актив от 6540 точки.", "date": "2019.06.24", "title": "Спорт: Виктория Томова се изкачи с 12 места в Световната ранглиста"}
{"url": "http://www.focus-news.net/news/2019/06/24/2673350/otmeneno-e-bedstvenoto-polozhenie-v-strelcha.html", "text": "Кметът на Стрелча Стойно Чачов отмени бедственото положение, съобщиха от пресцентъра на  общината . „Фокус“ припомня:   На 10 юни кметът Стойно Чачов обяви бедствено положение заради сериозно компрометиране на вододайната зона на града. На 17 юни кметът удължи бедственото положение с една седмица заради възникнали проблеми при извършване на неотложните аварийно-възстановителни работи по почистване на засегнатите съоръжения. На 21 юни в Стрелча започна раздаване на минерална вода и хранителни продукти заради бедственото положение.", "date": "2019.06.24", "title": "Отменено е бедственото положение в Стрелча"}
{"url": "http://www.focus-news.net/news/2019/06/24/2673366/pernik-provede-se-veloshestvie-po-povod-90-ta-godishnina-ot-obyavyavaneto-na-pernik-za-grad.html", "text": "Проведе се велошествие по повод 90-та годишнина от обявяването на Перник за град. Това съобщиха от пресцентъра на  Община Перник.  С юбилейни плакети  от кмета на Община Перник Вяра Церовска бяха удостоени ръководителите на отборите във велопохода. Всички участници получиха и юбилейни значки за грамоти и плакати. \r\n„Скъпи млади приятели, щастлива съм , че съм тук заедно с вас, нека се весели заедно“, сподели с усмивка кметът  Вяра Церовска, която беше придружена от нейния екип.   \r\nОбщо 90 момичета и момчета от осем гимназии се включиха в символичен пробег по велоалеята от кв. Изток до пред Двореца на културата, където се провеждаха спортните демонстрации от клуба по художествена гимнастика „Виктория“, мажоретния състав на Шесто училище и „Полицейската академия“ към ОД МВР Перник с ръководител Калин Крумов. Разбира се, че не липсваха и танци по зумба от групата на „Майсторите на танца“, участие взе и атрактивната  група по хип-хоп \"Денс Скуад\". \r\nНапомняме, че по-късно на пл. „Кракра“ ще се проведе турнир по баскетбол 3 х 3. В него могат да се включат , както деца и младежи, така и по-възрастни любители на този спорт. Те трябва да се регистрират един час преди началото и след което ще бъдат разпределени на отбори. Състезанието ще продължи през целия ден. \r\nСпортната програма предвижда и в утрешния ден от 17.30 часа на тревната площ под Обединения детски комплекс ще бъдат направени демонстрации на Спортен клуб по мотокрос „M6 Racing Team“.", "date": "2019.06.24", "title": "Перник: Проведе се велошествие по повод 90-та годишнина от обявяването на Перник за град"}
{"url": "http://www.focus-news.net/news/2019/06/24/2673365/inzh-vanya-docheva-napoitelni-sistemi-pleven-nivata-na-yazovirite-v-oblastta-se-sledyat-aktivno-i-nyama-risk-ot-prelivane.html", "text": "Нивата на язовирите в Плевенска област се следят активно и няма риск от преливане. Това каза за  Радио „Фокус“  инж. Ваня Дочева, главен инженер в „Напоителни системи“ - Плевен. „Освен че няма риск от преливане на водоемите, проследихме нивата на реките в коригираните участъци, те също са в нормите без съществен риск“, посочи инж. Ваня Дочева. По думите й обстановката в Плевенска област е спокойна предвид валежите, които се очакват. Тя припомни, че редовното проследяване на нивата на язовирите се извършва от „Напоителни системи“, а в рискови ситуации отношение взима Областната администрация.  \r\nВиолета КРЪСТЕВА", "date": "2019.06.24", "title": "Инж. Ваня Дочева, „Напоителни системи“ - Плевен: Нивата на язовирите в областта се следят активно и няма риск от преливане"}
{"url": "http://www.focus-news.net/news/2019/06/24/2673358/sergey-ryabkov-poyavata-na-amerikanski-raketi-do-granitsite-na-rusiya-shte-dovede-do-kriza-podobna-na-karibskata.html", "text": "Възможното разполагане на американски ракети на сушата  близо до руските граници може да доведе до ракетна криза, подобна на Карибската. Това заяви заместник-министърът на външните работи Сергей Рябков, който говори в понеделник в Съвета на Федерацията при разглеждането на Закона за суспендиране на участието на Русия в Договора за премахването на ракетите със среден и по-малък обхват (ДРСМО). \r\n\"Що се отнася до американските планове, тогава, разбира се, представители на Белия дом и администрацията на Пентагона и представители на международния секретариат на НАТО вече ни дават уверения, че САЩ и Алиансът нямат планове или намерения за разполагане на бъдещи системи от такъв обхват на сушата в Европа\", заяви дипломатът. - Но това, което се случва по-специално с Основополагащия акт Русия-НАТО, който съдържа формулировката, че съюзът няма планове, намерения или причини за разполагане на значителни сили в близост до руските граници, на територията на новите страни-членки на НАТО показват, че всичко това се променя лесно.\" \r\n\"Трябва да се подготвим за най-лошия сценарий. Няма планове, но в случая с ракети-носители Mk-41 това вече е станало реалност\", отбеляза заместник-министърът. \"Намеренията на НАТО бяха и останаха агресивни. Ако става въпрос за реално разполагане на сушата на подобни системи, ситуацията не само ще бъде сложна, но ще се утежни до краен предел и можем да се окажем в ситуация на ракетна криза, подобна на Карибската,“ заяви Рябков.  Юлиян Марков", "date": "2019.06.24", "title": "Сергей Рябков: Появата на американски ракети до границите на Русия ще доведе до криза, подобна на Карибската"}
{"url": "http://www.focus-news.net/news/2019/06/24/2673367/ministar-danail-kirilov-redat-za-zapochvane-na-razsledvaniya-sreshtu-predsedatelya-na-vks-go-zashtitava-promenite-ne-sa-personalni.html", "text": "Редът за започване на разследвания срещу председателя на ВКС го защитава - промените не са персонални. Това каза министърът на правосъдието Данаил Кирилов по време на заседанието на Междуведомствената работна група за разследванията срещу „тримата големи“ в съдебната система, предаде репортер на  Агенция „Фокус“ . Той припомни, че правно-технически измененията, касаещи разследванията срещу тримата най-висши магистрати, са конструирани като изменение на НПК. „Това е така, защото макар ключово и основно режимът да тръгва систематично от изменение в Закона за съдебната власт, частта, която касае разследване на действия на двамата председатели и главния прокурор следва да получи развитието си и в процесуалните норми на НПК“, обясни Кирилов. Той обърна внимание, че в публичното пространство доста аргументи са изложени с персонализация по отношение на сега действащия председател на ВКС, \"На практика реда, който предлагаме отговаря и защитава и него в тези случаи, защото по досегашния ред всички сме съгласни, че няма проблем да се проведе разследване и респективно процедура спрямо председателя на ВКС и на ВАС. Да, детайлите не са разписани, но се прилагат общите правила. Докато режимът, който предлагаме въвежда като предпоставка за такова разследване гласуване с мнозинство от две трети, от 17 членове на ВСС, което е защитна мярка и спрямо него\", посочи правосъдният министър. \"Моля да съобразявате това обстоятелство, когато някой разпространява тези, че тези промени касаят персонално конкретно лице. Няма нищо подобно и от логическа страна, и от субективно-волева. Никой не решава този казус, ако беше за конкретен човек, защото ако беше така, той можеше да се реши много отдавна“, допълни Данаил Кирилов.  \r\nДеница КИТАНОВА", "date": "2019.06.24", "title": "Министър Данаил Кирилов: Редът за започване на разследвания срещу председателя на ВКС го защитава - промените не са персонални"}
{"url": "http://www.focus-news.net/news/2019/06/24/2673345/dots-d-r-iliya-nedin-etnolog-na-geryovden-se-sabirat-bilki-za-zdraveto-na-dobitaka-a-na-enyovden-te-sa-prednaznacheni-za-horata.html", "text": "На Герьовден се събират билки за здравето на добитъка, а на Еньовден те са предназначени за хората. Това каза в интервю за  Агенция „Фокус“  етнологът доц. д-р Илия Недин - ръководител на катедрата по “Етнология и балканистика” към Югозападен университет „Неофит Рилски“ по повод честването на Еньовден. Той обясни, че на много места от събираните на празника билки се вие венец. „През този венец първо са се провирали, след това се съхранява. Билките се пазят до следващия Еньовден. Те служат за лекуване на различни болести. Ако има някой болен, обикновено го кадят с дим от изгорени билки или слагат вода, с която да се окъпе“, посочи той, като обясни, че тези практики са част от народната медицина, която залага изключително много на билките като лечебно средство. „В етнографската литература и старите етнографи са писали, че обикновено на Герьовден, когато са се брали билки, те служат за здравето на добитъка, а билките, които се събират на Еньовден са били предназначени за хората. Може би това е поводът и причината днес да бъде и Ден на фармацевтите, като една осъвременена форма на празник“, допълни той. По думите му Еньовден е познат и като обща характеристика на пролетно-летните практики. „В голяма степен този ден е предел в народния календар. Той е свързан и с вярването, че слънцето на този ден се обръща, затова има и  една много характерна поговорка  - св. Еньо намята кожуха си и върви за сняг. От тук нататък бавно и постепенно слънцето се обръща към зима. В един план Еньовден е завършек на един голям цикъл, който включва и Великденската обредност, която е по линия на Лунния календар“, допълни той. Доц. Недин отбеляза, че празникът има обредност за защита от градушки и болести. „До този момент грижата е била опазването на плода и зреенето да бъде осигурено, от тук нататък ще имаме едни опасни дни, да не забравяме, че идват горещниците и опасният св. Илия, който е гръмовержец“, каза още той. Етнологът уточни, че Еньовден е свързван още и с магичните сили. „В нощта срещу Еньовден са излизали бродници или житомамници и това са обикновено жени магьосници, които са обирали цвета от нивата, за да си осигурят плод на своята нива. Тази практика е била доста разпространена, след като имаме сведения, че в навечерието преди Еньовден познатите в селото бродници и магьосници са били свиквани и им е било забранявано да излизат от домовете си през нощта“, поясни той, като уточни, че на този ден падарите е трябвало да бранят нивите в селото.  Пълния текст на интервюто четете по-късно в „Мнение”  \r\nДаяна ДЮЛГЕРОВА", "date": "2019.06.24", "title": "Доц. Д-р Илия Недин, етнолог: На Герьовден се събират билки за здравето на добитъка, а на Еньовден те са предназначени за хората"}
{"url": "http://www.focus-news.net/news/2019/06/24/2673364/mvr-pozharat-v-tets-maritsa-iztok-2-e-ogranichen.html", "text": "Пожарът на територията на ТЕЦ „Марица Изток“ 2 е ограничен. Това съобщиха от пресцентъра на  МВР . Няма непосредствена опасност за здравето на хората в района. Продължават действията на 80 пожарникари по ликвидирането на пожара в комин на сереочистващата инсталация, на територията на седми блок в ТЕЦ „Марица Изток“ 2. На мястото на инцидента са съсредоточени 14 пожарни екипа, автомеханична стълба и екип за химическа защита. Част от горящото съоръжение се е срутило. Няма данни за непосредствена опасност за здравето на хората в района, както и за замърсяване на въздуха. Към момента не е постъпвала и информация за пострадали работници. В работата на оперативния щаб, който ръководи действията на пожарните екипи, участва и гл. комисар Николай Николов, директор на ГД „Пожарна безопасност и защита на населението“. Производствената дейност на ТЕЦ „Марица Изток“ 2 не е засегната от произшествието. \r\nПрипомняме, че сигналът за произшествието беше подаден в 10.13 часа в оперативния център на пожарната служба в Стара Загора. Предполага се, че огънят е тръгнал от сероочистващата инсталация, при извършване на ремонтни дейности.", "date": "2019.06.24", "title": "МВР: Пожарът в ТЕЦ „Марица Изток“ 2 е ограничен"}
{"url": "http://www.focus-news.net/news/2019/06/24/2673369/nad-17-dushi-sa-zadarzhani-za-uchastie-v-nay-golyamata-prestapna-grupa-za-trafik-na-migranti-u-nas-obzor.html", "text": "Над 17 души са задържани за участие в най-голямата престъпна група за трафик на мигранти, която действа на територията на България. Предстои на 25 юни да стане ясно на колко и кои от тях ще бъдат повдигнати обвинения. Зам. главният прокурор Иван Гешев определи структурата като „завършено търговско дружество за трафик на мигранти”. Той посочи, че за първи път в България има толкова сложна, голяма и мащабна организация. „Тя обхваща всички – от хазяи, до хора, които осъществяват транспорт, през хора, които посрещат, и хора, които координират“, обясни Гешев. \r\nЗадържаните каналджии са отговаряли за трафика на мигрантите на българска територия – от турската граница са превозвали чужденците (предимно от афганистански произход) до района на Свиленград, а след това и до квартири в циганските махали във „Факултета” и „Орландовци” в София. Те са били извеждани от страната през границата със Сърбия, но не през КПП. Гешев посочи, че има информация, че в престъпната група са участвали и гранични полицаи. Заплащането за услугите е ставало през посредници, като в ареста е и лицето, което директно е финансирало групата. \r\nПървата информация за задържаните каналджии е дошла през 2017 г., когато по време на мащабната операция „Халифакс“ беше разбита международна мрежа за трафик на мигранти, включително и с българско участие. Тогава бяха арестувани над 40 души. \r\nЦветилена СИМЕОНОВА", "date": "2019.06.24", "title": "Над 17 души са задържани за участие в най-голямата престъпна група за трафик на мигранти у нас (ОБЗОР)"}
{"url": "http://www.focus-news.net/news/2019/06/24/2673353/dots-d-r-iliya-nedin-etnolog-na-enyovden-se-e-gledal-izgrevat-na-slantseto-koeto-napomnya-na-pochitaniya-ot-mnogo-mladezhi-dzhulay-morning.html", "text": "На Еньовден се е гледал изгревът на слънцето, което напомня на почитания от много младежи Джулай морнинг. Това каза в интервю за  Агенция „Фокус“  етнологът доц. д-р Илия Недин - ръководител на катедрата по “Етнология и балканистика” към Югозападен университет „Неофит Рилски“ по повод честването на Еньовден. По думите му в класическите текстове Еньовден е известен като един общоевропейски празник. „Фактически няма място в Европа, където да не е честван“, уточни доц. Недин. „В повечето случаи той е свързан и със свалянето на огън. При нас това не е така характерно или поне има много малко сведения в етнографската литература за някои райони, в които е имало и палене на огън. При нас по-скоро традицията е свързана с вярата в лечебните извори на водата, росата преди изгрев слънце и обредното къпане“, обясни той. Според него празникът е свързан с вярата, че слънцето на този ден се къпе в жива вода и затова хората са ставали рано за да гледат изгрева. „При изгряване на Еньовден слънцето трепери, танцува. Вярвало се е, че всеки може да го види ако стане рано и гледа изгрева. Това напомня на иначе небългарския, но почитан от много младежи в България Джулай Морнинг – посрещането на слънцето. При нас то си е било точно на 24 юни – Еньовден“, коментира той.  \r\nДоц. Недин обясни, че на този ден се изпълнява още една интересна практика наречена Еньова „буля“. „Едно малко момиченце, обикновено последно в семейството, родено при живи родители, се облича като булка и с нея се обикалят къщите“, каза той. „Предишните вечери всяка мома си е приготвила китка с пръстен и поставя тези китки в котлет вода, който трябва да престои под червен трендафил или дюлево дърво покрити с метал. На другия ден Еньова „буля“ ще вади една по една китките, а момите ще наричат“, обясни етнологът. „За този ден има специални Еньовденски припевки, но те също така имат гадателен смисъл, както и ладуването. Докато там се пее „Ладо, ладо“, тук се казва „О, Еньо, Еньо, Еньова „буля“. Тези припевки, които пеят момите при ваденето на китките, ги наричат и гадаят какъв ще бъде бъдещият жених на момата“, припомни той. „Тук има и една доста силно изразена любовно-брачна тематика, която изразява цялата пролетна обредност и песенната традиция.  Тя е много силно изразена, включително и на Еньовден“, добави доц. Недим.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.06.24", "title": "Доц. Д-р Илия Недин, етнолог: На Еньовден се е гледал изгревът на слънцето, което напомня на почитания от много младежи Джулай морнинг"}
{"url": "http://www.focus-news.net/news/2019/06/24/2673373/rumyana-hadzhieva-etnograf-obichayat-provirane-prez-dreno-e-osobeno-populyaren-v-selata-ot-obshtina-petrich.html", "text": "Обичаят „Провиране през дрено“ е особено популярен в селата от Община Петрич. Това каза за  Радио „Фокус“ – Пирин  Румяна Хаджиева, етнограф в Регионален исторически музей – Благоевград. Тя уточни, че особено характерно за този обичай е, че с червен вълнен конец се връзват двата края на клонките на две съседни дренови дръвчета и през образувания проход жени, моми и деца се провират за здраве. Хаджиева отбеляза, че в Благоевградска област не се прави характерния за другите краища на България обичай „Еньова буля“, но това което обединява празника в цялата страна е почитта към слънцето и децата на слънцето – цветята и билките, които в този ден имат особено голяма и магическа сила. „Обичаят „Еньова буля“ е по-популярен в Тракия, както и сред тракийските преселници в Добруджа. Всички моми се събират в една къща и там обличат като булка едно 5-6 годишно момиченце, което трябва да има живи родители. Забулват детето с червено було, поставят на главата му венец от еньовче и други цветя и с детето на рамо обикалят цялото село“, каза още Хаджиева. Тя заяви, че по време на ритуалната обиколка девойките пеят специални обредни песни, а детето-булка размахва дългите ръкави на ризата, в която е облечено. „След обиколката отвеждат Еньовата буля в същата къща, където са я стъкмили. Там започва вторият основен обреден компонент – напяването на китките и пръстените на момите. На следващия ден Еньовата буля започва да изважда една по една китките, а момите припяват за всяка една от тях, като наричат за какъв момък ще се омъжи съответната девойка. В отделните припевки се описва физическият облик на ергена, неговото имотно състояние и професията му“, допълни Хаджиева. „Накрая момите измиват Еньовата буля с водата от котлето, обличат я с нови дрешки и я връщат на майка ѝ“, подчерта Хадиева. По отношение билките, които се поставят на еньовденския венец, етнографът каза, че най-важната е еньовчето, тъй като народът вярва, че от него бягат нощните демонични същества. По думите ѝ освен това еньовчето улеснява раждането. „Слагат го в коритото, в което къпят бебето, във водата в която си мият косите, връзват го на кръст при жетва. В еньовденския венец участват още и вратига, кумонига, синчец, звъника, гръмотрън, самодивска ягода, вълчи ябълки и много други. Трябва да отбележим и това, че промяната на слънчевия път бележи опасността от появата на стихии, затова на този ден, като на всеки голям празник е строго забранено да се работи, тъй като това е една предпазна мярка от гръм и градушки“, каза още Хаджиева. Тя добави, че  култът към слънцето прозира и в друга обредна практика на Еньовден – да се прескача огън за здраве и против бълхи, като се прави  и на Сирница. „Еньовден е един прекрасен летен празник на слънцето, на билките, на младостта. Празнуван е от всички славянки, прибалтийски, но и от някои скандинавски народи. Днес той се възприема, промисля и пресъздава като част от българското нематериално културно наследство“, коментира Хаджиева. \r\nЛивия НИНОВА", "date": "2019.06.24", "title": "Румяна Хаджиева, етнограф: Обичаят „Провиране през дрено“ е особено популярен в селата от Община Петрич"}
{"url": "http://www.focus-news.net/news/2019/06/24/2673372/burgas-v-pomorie-shte-se-provede-detsko-yunosheskiyat-teatralen-festival-stsena-kray-moreto.html", "text": "За дванадесети пореден път в Поморие ще се проведе Детско-юношеският театрален фестивал „Сцена край морето”, съобщиха от  пресцентъра на Общината . Културното събитие отново ще привлече театрални школи от цялата страна и ще провокира любопитството на зрители от всички възрасти. За нестихващия интерес към фестивала говори и нарастващият брой участници с всяка следваща година. В три поредни дни „Сцена край морето” ще потопи публиката в магията на театъра, пренасяйки я през приказните светове на 31 великолепни спектакъла. Официалното откриване на фестивала е на 28.06.2019 г. /петък/ от 20.00 ч. на лятната сцена на НЧ „Светлина 1939”. \r\nПрограмата обаче ще започне още в 9.30 ч. сутринта, като за отличното начало на фестивалния ден ще се погрижат домакините от Детска театрална студия „Светулка”. Даровитите поморийски деца ще представят най-новата си постановка „Малката Баба Яга“. Входът за представленията е свободен.", "date": "2019.06.24", "title": "Бургас: В Поморие ще се проведе Детско-юношеският театрален фестивал „Сцена край морето”"}
{"url": "http://www.focus-news.net/news/2019/06/24/2673370/ministar-danail-kirilov-bi-bilo-redno-da-poiskame-talkuvatelno-reshenie-za-tova-dali-glavniyat-prokuror-mozhe-da-otmeni-razsledvane-ot-po-dolustoyasht-prokuror.html", "text": "Би било редно да поискаме тълкувателно решение за това дали главният прокурор може да отмени разследване от по-долустоящ прокурор. Това каза министърът на правосъдието Данаил Кирилов във връзка с изразено становище, че проблемът в законодателната инициатива за разследване срещу \"тримата големи\" е да се гарантира безпристрастното и ефективно протичане на производството и да се поиска тълкувателно решение от Конституционния съд, в което да се изясни, че главният прокурор не може да отмени разследване, започнато от по-долустоящ прокурор по време на заседанието на Междуведомствената работна група за разследванията срещу „тримата големи“ в съдебната система, предаде репортер на  Агенция „Фокус“ . „Това предложение и аз съм го заявявал в рамките на тази седмица при обсъжданията на този въпрос. В случай, че поискаме мнението на Венецианската комисия, в каквато и да е форма, становище, консултация, съдействие, би било редно да поискаме и тълкувателно решение от Конституционния съд на Република България\", коментира Кирилов.  \r\nДеница КИТАНОВА", "date": "2019.06.24", "title": "Министър Данаил Кирилов: Би било редно да поискаме тълкувателно решение за това дали главният прокурор може да отмени разследване от по-долустоящ прокурор"}
{"url": "http://www.focus-news.net/news/2019/06/24/2673375/oksana-tsvetanova-zamdirektor-na-regionalna-biblioteka-hristo-smirnenski-petar-chuhov-shte-predstavi-sbornika-si-s-razkazi-dostatachno-dalgo.html", "text": "Петър Чухов ще представи сборника си с разкази „Достатъчно дълго“. Това каза  Радио „Фокус“  Оксана Цветанова, зам. директор на Регионална библиотека „Христо Смирненски“ - Плевен по повод представянето на книгата от 17.00 часа в Арт залата на библиотеката. „Представянето се организира от библиотеката, Дружеството на плевенските писатели и издателството. Петър Чухов е бакалавър по библиотечни науки и магистър по социология на Софийския университет „Св. Климент Охридски”. Автор е на 15 книги, също така е и съставител, редактор и автор на предговора на първата антология на българското хайку, издадена в чужбина през 2012 г. – двуезичният сборник (на унгарски и български) „Различна тишина”, разказа Оксана Цветанова. „Включен е в много антологии в България и в чужбина. Превеждан на английски, френски, немски, испански, японски, руски, чешки и много други езици. Носител е  на много награди, сред които „Иван Николов” за най-добра стихосбирка (2002 г.), специална награда „Развитие” за нов български роман (2003 г.), първа награда „Златен ланец” (2007 г.), голямата награда на музея „Башо” в Япония (2008 г.), голямата награда на конкурса за любовна поезия „Магията любов” (2013 г.)“ обясни още Оксана Цветанова. Тя каза също така, че Петър Чухов е участвал в много пърформънси и проекти. Пише музика и текстове, свирил в рок-групи, съосновател на етнорок група „Гологан”. Оксана Цветанова припомни, че Петър Чухов е член на на Сдружение на българските писатели, Български хайку клуб, Хайку клуб „София”, Хайку общество в САЩ, Световната хайку асоциация и Музикаутор и на журита на литературни конкурси. „Надявам се, че срещата на автора с плевеснките читатели ще бъде вдъхновяваща и вълнуваща“, допълни Оксана Цветанова.  \r\nВиолета КРЪСТЕВА", "date": "2019.06.24", "title": "Оксана Цветанова, зам.директор на Регионална библиотека „Христо Смирненски“:  Петър Чухов ще представи сборника си с разкази „Достатъчно дълго“"}
{"url": "http://www.focus-news.net/news/2019/06/24/2673362/zam-glavniyat-prokuror-ivan-geshev-po-proverkite-na-kashtite-za-gosti-se-raboti-aktivno-izlizat-interesni-neshta-za-zloupotrebi-s-evrosredstva-i-drugi-dokumenti.html", "text": "По проверките на къщите за гости се работи активно, излизат интересни неща за злоупотреби с евросредства и други документи. Това каза на брифинг заместник главният прокурор Иван Гешев, предаде репортер на  Агенция „Фокус“ . „Решенията на КПКОНПИ са в сегмента, който касае тяхната компетентност – а именно конфликт на интереси. А при нас има проверки, които са възложени също на тази комисия и при които извършваме събиране на данни за престъпления от компетентността на прокуратурата“, заяви Гешев. Той посочи, че са били възложени данъчни проверки и на НАП, които към този момент не са приключили. „Поддържаме постоянен контакт с колегите от НАП. Процедурите по данъчния кодекс са доста по-тежки и тромави, което забавя тези проверки“, каза още зам. главният прокурор. Иван Гешев посочи, че по къщите за гости се работи активно. „Излизат интересни неща, за които ще бъдете уведомени. Те са в сегмента извършени престъпления – т.е. злоупотреба с евросредства и други документи. Прокурори от ВКП са възложили проверка на ГД „Национална полиция“ в тази насока за множество случаи“, обясни той и посочи, че резултатите от тях се очакват.", "date": "2019.06.24", "title": "Зам. главният прокурор Иван Гешев: По проверките на къщите за гости се работи активно, излизат интересни неща за злоупотреби с евросредства и други документи"}
{"url": "http://www.focus-news.net/news/2019/06/24/2673376/ombudsmanat-maya-manolova-bezobraziyata-po-balgarskoto-chernomorie-sa-nay-vidimi-i-posledovatelno-izvarshvani.html", "text": "Омбудсманът Мая Манолова се срещна днес с представители на Българското кепмер общество и Обединена група „Бетономорие“, които протестират срещу промени в Закона за Черноморското крайбрежие, съобщиха от пресцентъра на  Омбудсмана на Република България . Според тях гласуваното законодателство с необосновано строгите си забрани ще ограничи правото на гражданите на свободно придвижване, като на практика забранява палатките, кемперите и караваните по Черноморието. Също така ще се обезобразят и бетонират последните метри от българското крайбрежие и ще се унищожи природата.  \r\nПротестиращите се обърнаха с писмо към омбудсмана, в което настояват да бъдат предприети действия и установяване на противоконституционност на закон, с който по думите им се нарушават права и свободи на българските граждани. \r\n„Протестиращите са абсолютно прави. С екипа ми заставаме твърдо зад справедливите им искания за отмяна на текстове в Закона за Черноморското крайбрежие. Неприемливо е решенията да се вземат без да се чуе мнението на общността на къмпингуващите, на хората с караваните и кемперите“, заяви Манолова и подчерта, че няма да приеме подхода на работа на народните представители по този важен законопроект. \r\nСпоред омбудсманът е необходим анализ на проблема, към който да се подходи с идеи за регулация и за ограничаване на застрояването по Черноморието, а не просто да се налагат санкции и забрани. \r\nПо думите й законодателните решения са в противоречие с принципа на правовата държава и с чл. 35 от Конституцията, който дава право на свободно придвижване на българските граждани. \r\n„Заедно с екипа ми ще анализираме и другите текстове и в случай, че не бъде наложено вето върху този закон или то бъде преодоляно, в незабавен порядък ще аргументираме конституционна жалба за отмяната на текстовете, срещу които хората възразяват и протестират“, каза Манолова. \r\nОт Обединена група „Бетономорие“ и Българското кемпер общество обявиха, че са се обърнали към омбудсмана не за защита на нечии интереси, а за защита на конституционните права на всички български граждани. \r\nПо думите им 22-рата поредна поправка на Закона за устройството на Черноморското крайбрежие е противоконституционна, защото не опазва околната среда, не защитава дюните, а създава възможност на местната власт да приема наредби без устойчив регламент, като нарушава правата на гражданите. Освен това уличава тяхното съсловие едва ли не като единствен разрушител на Черноморското крайбрежие. \r\n„Кадастър, който не знае къде са му дюните, две министерства – на туризма и на регионалното развитите, не изпълняват задълженията си вече 5-а година, да направят така, че специализираните кадастрални карти да съвпаднат. 3 200 дка дюни от 4 500 дка вече са частни“, алармира Мирослава Петрова, представител на Обединена група „Бетономорие“. \r\nПо думите на Манолова текстовете, които уличават къмпингуващите като замърсители и унищожители на природата, трябва да бъдат отменени като противоконституционни. Тя бе категорична, че няма никакво колебание да подкрепи протестиращите, тъй като институцията на омбудсмана има последователно поведение по отношение защита на правата на гражданите да живеят в благоприятна околна среда. \r\n„Безобразията по българското Черноморие са най-видими и последователни извършвани. Няма  човек, който да не настръхне, когато види поредната сценка на изливане на бетон“, заключи омбудсманът.", "date": "2019.06.24", "title": "Омбудсманът Мая Манолова: Безобразията по българското Черноморие са най-видими и последователно извършвани"}
{"url": "http://www.focus-news.net/news/2019/06/24/2673374/veliko-tarnovo-aktsiya-pod-nadslov-vakantsiya-da-pazim-detsata-na-patya-zapochva-na-teritoriyata-na-oblastta.html", "text": "Областната дирекция на МВР – Велико Търново стартира акция под наедслов „Ваканция. Да пазим децата на пътя“. Това съобщи пред журналисти Марияна Христова, говорител на Дирекцията, предаде репортер на Радио „Фокус“ – Велико Търново. Тя посочи, че във връзка началото на лятната ваканция полицията е предприела редица мерки за опазване сигурността на децата. До края на учебната година ще бъде обезпечена сигурността на децата в началото и в края на учебния ден чрез полицейски екипи в районите на детските градини и училищата. Ще се провежда ефективен контрол за правилното пресичане на пешеходците на определените за това места, използването от родителите-водачи на МПС на обезопасителни колани и система, спиране на подходящи места за слизане на децата и пътници, без да бъде застрашен техният или животът на други деца и недопускане спирането на по-малко от 5 метра преди или на пешеходните и велосипедните пътеки. При установени нарушения ще се взема отношение на място или нарушителите ще бъдат призовавани по реда на ЗМВР в съответните полицейски структури. Марияна Христова допълни, че в рамките на акцията до края на месец юни ще бъдат проведени специализирани полицейски операции в районите на учебните заведения в дните, в които са организирани ученически празненства за края на учебната година и в дните на официално закриване на учебната година.  \r\nСпециализирани полицейски операции ще се проведат и  през месеците юли и август. Те ще бъдат насочени към неправилното движение на пешеходци, велосипедисти и водачи на други двуколесни превозни средства. „Особено внимание ще се обръща на неправоспособни водачи, предоставянето на МПС на водачи, които нямат необходимата правоспособност да ги управляват или ненавръшили 18 години. С съдействието на полицейски и младши полицейските инспектори в малките на населени места ще се извършват проверки на собственици на МПС, които предоставят возилата си на непълнолетни и неправоспособни лица. Санкции ще се налагат на тях, както и на тези, които са използвали МПС-то“, посочи Марияна Христова. Тя съобщи, че със съдействието на Областния отдел „Автомобилна администрация“ и РУО – Велико Търново ще се извършват проверки на училищни автобуси и техните водачи, които предстои да превозват деца на екскурзии за края на учебната година и през летните месеци. Ще се проверява за алкохол, употреба на наркотични вещества и техническата изправност на автобусите. \r\nНадежда КРЪСТЕВА", "date": "2019.06.24", "title": "Велико Търново: Акция под надслов „Ваканция. Да пазим децата на пътя“ започва на територията на областта"}
{"url": "http://www.focus-news.net/news/2019/06/24/2673379/ek-prouchvane-za-otsenka-na-razlikite-v-kachestvoto-na-hranitelnite-produkti-v-es.html", "text": "Европейската комисия публикува резултатите от общоевропейска кампания за тестване на хранителни продукти, които показват, че някои продукти се продават под еднаква или сходна марка, но имат различен състав, съобщават от  Представителството на Европейската комисия в България . \r\nСлед своята реч за състоянието на Съюза през 2017 г. председателят Жан-Клод Юнкер е ангажиран с решаването на проблема с разликите в качеството на продуктите. Европейската комисия предприе различни инициативи, а днес публикува резултатите от проучване, в рамките на което продукти в ЕС бяха тествани чрез една и съща методика, за да се разбере по-добре каква е ситуацията с различното качество на храните.  \r\nАнализът на почти 1400 хранителни продукта в 19 държави от ЕС (България, Германия, Гърция, Дания, Естония, Испания, Италия, Кипър, Латвия, Литва, Малта, Нидерландия, Полша, Словакия, Словения, Унгария, Франция, Хърватия и Чехия), извършен от Съвместния изследователски център – службата за научни дейности и познания към Комисията, показва, че:  \r\n        В повечето случаи съставът е отговарял на начина на представяне на продуктите;  \r\n        9% от сравнените продукти са се различавали по състав, въпреки че лицевата страна на опаковката им е била една и съща;  \r\n        Други 22% от продуктите с различен състав са имали сходна лицева страна на опаковката;  \r\n        При използването на еднаква или сходна опаковка на продукти с различен състав не се наблюдават географски тенденции.  \r\nПубликуваният днес доклад ще предостави по-добра основа за обсъждане на разликите в качеството в ЕС. Същевременно са необходими по-нататъшни стъпки за подобряване на представителността на анализа и за по-добро разбиране на връзката между състав и качество", "date": "2019.06.24", "title": "ЕК: Проучване за оценка на разликите в качеството на хранителните продукти в ЕС"}
{"url": "http://www.focus-news.net/news/2019/06/24/2673368/vidin-proverki-na-kashti-za-gosti-se-izvarshvat-v-selata-tsar-petrovo-i-rabisha.html", "text": "Проверки на къщи за гости се извършват в село Цар Петрово, община Кула, и село Рабиша, община Белоградчик, съобщиха от  ДФ „Земеделие“ . Къщите са  финансирани по ПРСР 2007-2013 г. Къщата в село Рабиша се стопанисва от ЕТ „Магура – Виктория Стефанова“ и е по проект за развитие на интегриран, устойчив туризъм чрез изграждане на семеен хотел в близост до пещера Магура. Втората къща се стопанисва от ЕТ „Хобит Свят – Диана Маринова Маринова“ и се намира в село Цар Петрово, община Кула.", "date": "2019.06.24", "title": "Видин: Проверки на къщи за гости се извършват в селата Цар Петрово и Рабиша"}
{"url": "http://www.focus-news.net/news/2019/06/24/2673380/vladimir-trifonov-riosv-haskovo-proekt-za-zashtita-na-endemichnite-gori-ot-cheren-bor-i-kosmat-dab-v-rodopite-predvizhda-spetsialni-merki-za-borbata-s-pozharite-i-borovata-protsesionka.html", "text": "Проект за защита на ендемичните гори от черен бор и космат дъб в Родопите предвижда специални мерки за борбата с пожарите и боровата процесионка в резерватите „Женда“ и „Борака“ на територията на областите Кърджали и Хасково. Това съобщи за  Радио „Фокус“  ръководителят на проекта Владимир Трифонов от Регионална инспекция по околната среда и водите - Хасково. „Подобряване на природозащитното състояние на природни местообитания на субсредиземноморски борови гори с ендемични подвидове „Черен бор“ и източни гори от „Космат дъб“ на територията на защитена зона „Родопи Средни“ в поддържаните резервати „Женда“ в Кърджалийска и „Борака“ в Хасковска и Кърджалийска области“ - това е наименованието на проекта, който се осъществява по процедура за директно предоставяне на безвъзмездна финансова помощ по мерките по програма „Натура 2000“ за национални паркове, природни паркове и поддържани резервати от Оперативна програма „Околна среда 2014 - 2020 г.\". Общата му стойност е 87 880, 64 лева, от които 74 698.54 лева от Европейския фонд за регионално развитие и 13 182.10 лева национално съфинансиране от държавния бюджет на Република България и бенефициента Регионална инспекция по околната среда и водите –  Хасково.  \r\n„Проектът е един от най-малките, които са правени. Тези гори са ендемични, защото се срещат само на определени места по света. Конкретно тези два подвидове дървета се срещат само на Балканския полуостров. А горите в тези два родопски резервати „Женда“ и „Борака“ са много стари, само там са се запазили, докато на други места са били изсечени или презалесени с други видове. Предходниците на днешните Горски стопанства са се опитали да ги обявят като резервати още през 60-те години“, каза Владимир Трифонов. \r\nОсновните цели на проекта са да се подобри състоянието на старите местни гори, като се намали загубата на залесени в тях площи чрез предприемане на противопожарни дейности и дейности по възстановяването за черен бор в защитените зони в поддържан резерват „Борака и Източни гори от космат дъб на територията на поддържан резерват „Женда“. По проекта ще бъдат обследвани площите в резерват „Женда“ и ще бъдат предприети мерки за борба с боровата прoцесионка, а в резерват „Борака“ ще се извършат мероприятия за възстановяване на ендемични борови гори. Предвиждат се също подравняване на земни пътища и поставяне на бариери на подходите към „Женда“ и „Борака“, а също и създаване на минерализовани ивици по границата на резерват „Борака”. Предстои да се направят оборудвани противопожарни депа в близост до двата резервата и да се поставят фотокапани в тях.  \r\n„По проекта, пътищата, които са в резерватите се престъргват и стават като противопожарни полоси, минерализовани ивици, чрез които, ако има пожар в тревата, да не се прехвърли в резервата. Поставят се бариери, за да не преминават хора и техника. Имаме фотокапани – камери, с които да се наблюдава какво се случва, дали нещо не става там“, поясни експертът Владимир Трифонов, като добави, че за борба с боровата процесионка - гъсениците и пеперудите, ще се използват феромонови лодки за улавяне на възрастните екземпляри, за да не могат да се размножават. \r\n„Оборудваме и противопожарни депа по Наредбата за противопожарна защита. Тези резервати се наричат поддържани по Закона за защитените територии, защото в тях са разрешени дейности за охрна на вида, който е предмет на опазване. За разлика от строгите резервати, където всичко е забранено, тук можем да изпълняваме дейности, с които можем да обезпечим възпроизводството на този ценен ендемичен местен вид“, каза Владимир Трифонов и поясни, че в случая с резерват „Борака“, който е в Хасковска област, няма семенно възстановяване на горите поради голямо засушаване. Възобновяването ще става с дейност по събиране на семенен материал, произвеждане на фиданки и презалесяване на същия вид на голите участъци, там, където е много сухо място и гората не се възобновява.  \r\n „Старите борове изсъхват, няма да има нови или ще има нови, но други видове. Затова се опитваме да му помогнем да го поддържаме като вид. Тази категория резервати позволява такива дейности, ако беше строг резерват, щяхме да го оставим на природата“, отбеляза Владимир Трифонов.  \r\nСрокът за изпълнение на проекта е до 10 юни 2021 г. \r\nДарина ДЕЕНИЧИНА", "date": "2019.06.24", "title": "Владимир Трифонов, РИОСВ - Хасково: Проект за защита на ендемичните гори от черен бор и космат дъб в Родопите предвижда специални мерки за борбата с пожарите и боровата процесионка"}
{"url": "http://www.focus-news.net/news/2019/06/24/2673378/sadiya-galina-toneva-vks-izrazyava-printsipno-nesaglasie-kato-tsyalo-s-predlozhenite-promeni-za-razsledvaniya-sreshtu-trimata-nay-visshi-magistrati.html", "text": "ВКС изразява принципно несъгласие като цяло с предложените промени за разследвания срещу тримата най-висши магистрати. Това каза Галина Тонева от ВКС по време на заседанието на Междуведомствената работна група за разследванията срещу „тримата големи“ в съдебната система, предаде репортер на  Агенция „Фокус“ . Според Тонева законопроектът по същество в още по-голяма степен осигурява недосегаемост на главния прокурор. „На първо място искаме отново да подчертаем тезата и тя няма нищо общо с конкретните лица, които заемат длъжностите в този момент. Искам тук да сме абсолютно правилно разбрани. Нас не ни интересува как се казва в момента главният прокурор, председателя на ВКС или ВАС. Ние трябва да решим един системен проблем, констатиран от международните институции“, каза тя. По думите й тезата, че трябва да има еднакъв подход по отношение на тримата големи, че тя е концептуално сгрешена. „Всички знаем много добре, че няма никаква нито законова, нито теоретична, нито практическа причина към настоящия момент да не се осъществява наказателно преследване срещу председателите на върховните съдилища“, допълни съдия Тонева. Според нея е вярно, че теоретично е  възможно и същото по отношение на главния прокурор. „Съществената разлика идва от фактическото положение от нормативната  и институционална уредба, която съществува в страната и която превръща главния прокурор в централна фигура на институцията“, допълни още тя.  \r\nДеница КИТАНОВА", "date": "2019.06.24", "title": "Съдия Галина Тонева: ВКС изразява принципно несъгласие като цяло с предложените промени за разследвания срещу тримата най-висши магистрати"}
{"url": "http://www.focus-news.net/news/2019/06/24/2673384/sofiya-proekt-na-naredba-za-upravlenie-i-razporezhdane-s-obshtinski-sportni-i-turisticheski-obekti-na-teritoriyata-na-stolichna-obshtina-shte-bade-predstaven-na-25-yuni.html", "text": "Проект на Наредба за управление и разпореждане с общински спортни и туристически обекти на територията на Столична община ще бъде представен в Зала Официална на Столичния общински съвет на ул. „Московска“ 33 в 11.30 часа утре, 25 юни. Това съобщиха от пресцентъра на  Общинския съвет . \r\nПредседателят на Столичния общински съвет – Елен Герджиков, заместник кметът доц. д-р Тодор Чобанов, Николай Стойнев, Таня Георгиева и Анатоли Илиев ще представят идеята за насърчаване на инвестициите в спорт и регламентите, залегнали в новата наредба.", "date": "2019.06.24", "title": "София: Проект на Наредба за управление и разпореждане с общински спортни и туристически обекти на територията на Столична община ще бъде представен на 25 юни"}
{"url": "http://www.focus-news.net/news/2019/06/24/2673383/kyustendil-lek-avtomobil-se-e-blasnal-v-kamion-na-avtomagistrala-struma-pri-km-59.html", "text": "Лек автомобил се е блъснал в камион на автомагистрала „Струма” при км 59, двама души са закарани за преглед в лечебно заведение. Това съобщи за  Радио „Фокус” – Кюстендил  Катя Табачка, говорител на ОДМВР – Кюстендил. Лекият автомобил е предприел изпреварване, при което се е блъснал в товарен автомобил, а след това и в мантинелата. Водачът на лекия автомобил и пътник са транспортирани за преглед в лечебно заведение. Няма наложени ограничения за движението на моторни превозни средства в участъка на пътния инцидент. Произшествието се обслужва. \r\nВенцеслав ИЛЧЕВ", "date": "2019.06.24", "title": "Кюстендил: Лек автомобил се е блъснал в камион на автомагистрала „Струма” при км 59"}
{"url": "http://www.focus-news.net/news/2019/06/24/2673381/ministar-temenuzhka-petkova-pozharat-v-tets-maritsa-iztok-2-nyama-da-se-otrazi-na-sigurnostta-na-energiynata-sistema.html", "text": "Пожарът, който възникна тази сутрин в ТЕЦ „Марица Изток 2“, няма да се отрази на сигурността на енергийната система. Това каза пред журналисти министърът на енергетиката Теменужка Петкова, която провери на място обстановката след възникнало възпламеняване на гума на един от абсорберите на сероочистващата инсталация на блок 8, съобщиха от пресцентъра на  министерството .  \r\n\"Блокът е в планов ремонт до края на август. Вследствие на възникналия пожар коминът на блока се е срутил. Най-важното е, че жертви и пострадали хора няма\", подчерта министър Петкова. Тя благодари за бързата и адекватна реакция на работещите в държавната централа, както и на служителите от ГД „Пожарна безопасност и и защита на населението“, благодарение на които няма пострадали по време на инцидента.  \r\nЕнергийният министър поясни, че РИОСВ е направила измервания за чистотата на атмосферния въздух и е установила, че няма превишаване на нормите.  \r\nПредстои оглед от компетентните институции и оценка на нанесените по време на пожара щети. Застрахователната компания, в която е застрахована ТЕЦ „Марица Изток 2“, вече е информирана. \r\nДва от блоковете на ТЕЦ-а – седми и осми – са в планов ремонт. По данни на изпълнителния директор на централата инж. Живко Динчев, предстои седми блок да бъде пуснат в експлоатация следващия месец, а осми блок – в края на август. Останалите блокове работят нормално.", "date": "2019.06.24", "title": "Министър Теменужка Петкова: Пожарът в ТЕЦ „Марица Изток 2“ няма да се отрази на сигурността на енергийната система"}
{"url": "http://www.focus-news.net/news/2019/06/24/2673388/sport-tsska-shte-igrae-kontrola-s-cheshkiya-pribram.html", "text": "Футбол: ЦСКА ще изиграе първата си контрола в Австрия днес от 18:00 часа. Съперник е чешкият Прибрам, който завърши 14-и от 16 отбора в елитната група и спечели бараж за оставане в нея. Неофициален дебют за \"червените\" ще запише ирландецът Греъм Кери. Първи минути в проверките се очаква да запише и капитанът Николай Бодуров. Защитникът е напълно възстановен от контузията в кръста, заради която не взе участие в последните двубои от миналия сезон.", "date": "2019.06.24", "title": "Спорт: ЦСКА ще играе контрола с чешкия Прибрам"}
{"url": "http://www.focus-news.net/news/2019/06/24/2673386/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В днешното предаване „Садово в сърцето на Тракия“ на  Радио „Фокус“ - Пловдив  ще ви информираме за най-важните събития и за случващото се на територията на Садово и региона. Отсечката между селата Болярци и Катуница ще бъде изцяло преасфалтирана. Основен ремонт на трасето нe е правен от 40 години, като през това време са извършвани само кърпежи. Строителните дейности стартират от село Болярци, като пътят ще се затваря само в участъците, в които се работи. Повече подробности ще научим от Костадин Алексов, кмет на населеното място. \r\nВ предаването днес ще обърнем внимание и на биоземеделието. Възможно ли е биоземеделието да се превърне в успешен бизнес за много предприемчиви хора у нас, а България да заеме експортна ниша като голям нетен износител на сертифицирани преработени биопродукти? За това обаче е нужна целенасочена държавна политика за сектора и повече стимули за стопаните като компенсация за рисковете, които поемат при преминаване от конвенционално към биологично земеделие. Темата ще коментираме с Иван Алексиев, ръководител на Бюрото за научно обслужване, маркетинг и патентна дейност в Институт по растителни генетични ресурси „Константин Малков“ в Садово. \r\nКъм точно този институт има и действащ музей. Откога съществува той, какви експонати се съхраняват в него и каква е тяхната стойност? Интересната история на музея ще ни разкаже Николая Велчева, завеждащ Информационен център за Растителни и генетични ресурси и Международно сътрудничество и проекти в Института по растителни и генетични ресурси. Тези и още други интересни теми ще чуете в предаването „Садово в сърцето на Тракия”, което се излъчва всеки понеделник от 16.00 до 17.00 часа. Водещ е Тони Михайлов.", "date": "2019.06.24", "title": "Акценти в предаването „Садово в сърцето на Тракия” по Радио „Фокус”- Пловдив"}
{"url": "http://www.focus-news.net/news/2019/06/24/2673387/sliven-zapochna-mladezhkiyat-lager-zdravey-zdrave.html", "text": "Стартира третото издание на младежкия лагер „Здравей, здраве!”. Това съобщиха от пресцентъра на  Община Сливен . Той се провежда от 24 до 28 юни на крепостта „Туида“. В него ще се включат 750 ученика от сливенски училища, разделени на отбори. Проявата е част от програмата на Общинския съвет по наркотични вещества за дейности по превенция на употребата на наркотици. На откриването на лагера присъства заместник-кметът по хуманитарни дейности Пепа Чиликова, която поздрави организаторите и участниците в лагера. И тази година са предвидени много игри, образователни уроци, викторини и спортни прояви. Сред тях са ритуали за българското знаме, урок по фолклор, текстилно печатане и плъстене, начални умения в грънчарството, арт ателие, планинско ориентиране, езда, обучение в първа долекарска помощ и др. \r\nДесет са доброволците, които работят към Общинския съвет по наркотични вещества и превантивно-информационния център. Те са основно от гимназията по икономика и строителната гимназия. \r\n„Участваме предимно в организирането на лагера, което е едно мащабно събитие и си струва всяко наше усилия. Доказваме на обществото, на нашите учители и ръководители, че можем да бъдем отговорни и да се справяме с поставените задачи. Лагерниците харесват игрите, защото ги откъсват от ежедневието, от компютрите, от телефоните. Правим всичко, за да насочваме младите хора към воденето на здравословен начин на живот“, каза доброволецът Яна Гюзелева – ученичка от 11 „а“ клас на Професионалната гимназия по икономика „Проф. д-р Димитър Табаков“. \r\n„Освен училища от Сливен, в лагера тази година по тяхно желание, се включиха и ученици от училището в село Самуилово. Директорът ги подкрепя и помага за организирането на транспорта“, каза секретарят на Съвета Таня Павлова. \r\nТя подчерта, че идеята на провеждането на инициативата „Здравей, здраве!“, е учениците да усвоят здравословно поведение чрез спорт, игри и истинско общуване.", "date": "2019.06.24", "title": "Сливен: Започна младежкият лагер „Здравей, здраве!“"}
{"url": "http://www.focus-news.net/news/2019/06/24/2673385/sofiya-proliven-dazhd-vali-v-grada.html", "text": "Проливен дъжд вали над столицата, предаде репортер на  Агенция „Фокус“ . Дъждът е придружен с гръмотевична буря. Пътните настилки в столицата са мокри. „Фокус“ призовава водачите да шофират внимателно и да спазват правилата за движение.  \r\nЖълт код за валежи и гръмотевични бури е в сила за почти цялата страна. Кодът важи за  19 области в страната, сред които София- град и София област.  \r\nДеница КИТАНОВА", "date": "2019.06.24", "title": "София: Проливен дъжд вали в града"}
{"url": "http://www.focus-news.net/news/2019/06/24/2673390/aktsenti-v-predavaneto-sofiyska-tribuna-po-radio-fokus.html", "text": "В първата част на „Софийска трибуна“ продукция на БСП-София, която се излъчва на честотите на софийската програма на  Радио „Фокус“ , оставаме в столицата, за да разберем какво е състоянието на общинската икономика и как се управляват търговските дружества, които са собственост на Столична община. Ще коментираме и темата за общинското дружество „Чистота Искър“. Гост в студиото ни ще бъде заместник-председателя на Столичния общински съвет от БСП Милка Христова.  \r\nНе стихва и дебатът за партийните субсидии. В петък Парламентът отложи точката поради липса на доклад за второ четене. Измененията в Закона за държавния бюджет за 2019 г. бяха разгледани от Бюджетна комисия на 20 юни и трябваше да са първа точка в дневния ред на депутатите за петък. Промените предвиждат партийната субсидия да бъде намалена от 11 лв. на 1 лв. за периода от 1 юли до 31 декември 2019 г. Между двете четения на законопроекта постъпиха редица предложения от парламентарните групи.  \r\nНа пряката ни телефонна линия очакваме проф. Румен Гечев - народен представител от „БСП за България“, избран от София, член на парламентарните комисии по бюджет и финанси и по икономическа политика и туризъм, с когото ще разговаряме по темата. Предаването „Софийска трибуна“ се излъчва от 17.00 часа на честотите на софийската програма на Радио „Фокус“ с водещ Веселка Иванова.", "date": "2019.06.24", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/06/24/2673391/pleven-uchastnitsite-v-natsionalniya-konkurs-za-detska-risunka-s-ochite-si-vidyah-bedata-poluchiha-nagradite-si-ot-oblastniya-upravitel-miroslav-petrov.html", "text": "Участниците в Националния конкурс за детска рисунка „С очите си видях бедата” получиха наградите си от областния  Мирослав Петров, предаде кореспондентът на  Радио „Фокус“ . На церемония в атриума на Областна администрация – Плевен Мирослав Петров връчи наградите на най-добре представилите се участници на областно ниво в Националния конкурс за детска рисунка „С очите си видях бедата”, организиран от Главна дирекция „Пожарна безопасност и защита на населението”. Награди получиха дванайсет ученици. Наградените творби ще участват в националния кръг на конкурса, който ще се проведе в София. Оценяването на рисунките е направено от служите на РСПБЗН – Плевен. „С участието си в националния конкурс „С очите си видях бедата” вие, младите художници акцентирахте чрез универсалния език на изкуството върху това, от което никой не е застрахован – бедствията, природните стихии, катастрофите. Така напомняте, че трябва да бъдем бдителни, да ценим живота и да бъдем отговорни.”, каза в приветствието си към наградените автори областният управител. Той ги поздрави за проявената гражданска позиция и изрази надежда, че родителите и ръководителите им ще продължат да ги подкрепят в подобни начинания. Отличените ученици са от Левски, Кнежа, Милковица, Никопол и Плевен. \r\nВиолета КРЪСТЕВА", "date": "2019.06.24", "title": "Плевен: Участниците в Националния конкурс за детска рисунка „С очите си видях бедата” получиха наградите си от областния управител Мирослав Петров"}
{"url": "http://www.focus-news.net/news/2019/06/24/2673393/yambol-kmetat-georgi-slavov-shte-inspektira-izgrazhdaneto-na-novi-parkingi-v-k-s-zlaten-rog.html", "text": "Кметът на Ямбол Георги Славов ще направи поредна редовна проверка на един от строителните обекти в града на 25 юни. От 17.30 часа той ще инспектира напредъка на ремонтните дейности по изграждане на нови допълнителни паркоместа в ж .к. „Златен рог“. Това съобщиха от пресцентъра на  Община Ямбол . В района на блокове с номера 2, 3 и 41 се извършва цялостно преоформяне на терените и изграждане на значително повече места за паркиране. Живущите в тази част на един от най-големите квартали на Ямбол ще имат възможност да ползват над 100 допълнителни паркоместа. Целта е облекчаване на паркирането в междублоковите пространства и урегулиране на движението като част мерките за благоустрояване на жилищните  райони.", "date": "2019.06.24", "title": "Ямбол: Кметът Георги Славов ще инспектира изграждането на нови паркинги в к-с „Златен рог“"}
{"url": "http://www.focus-news.net/news/2019/06/24/2673392/mevlyut-chavushoglu-zakupihme-s-400-nezavisimo-ot-zaplahite-na-sasht.html", "text": "Турският външен министър Мевлют Чавушоглу заяви по телевизионния канал NTV в понеделник, че Анкара е придобила руските зенитно-ракетни системи С-400, въпреки заплахите от Вашингтон, цитира думите му  TACC . \r\n\"Ние придобихме С-400, въпреки изявленията на САЩ и независимо от това какви решения ще бъдат взети по отношение на санкциите. Сега се обсъжда въпросът за доставката на С-400 на Турция. \r\nСпоред Чавушоглу нито една страна \"няма право да дава инструкции на Турция\".  Юлиян Марков", "date": "2019.06.24", "title": "Мевлют Чавушоглу: Закупихме С-400 независимо от заплахите на САЩ"}
{"url": "http://www.focus-news.net/news/2019/06/24/2673394/izpalnitelnoto-byuro-na-bsp-shte-zasedava-v-yambol-na-25-yuni.html", "text": "На 25 юни 2019 г. (вторник) Изпълнителното бюро на БСП ще проведе заседание в Ямбол. Това съобщиха от пресцентъра на  Националния съвет на партията . Ще бъдат обсъдени проблеми от региона, актуални политически теми и подготовката за местните избори. На заседанието ще присъстват и председатели на общински съвети на БСП от областта, кметовете на Тунджа и Болярово и народните представители от Ямбол. В 14.00 часа ще има пресконференция в клуба на БСП, на ул. „Цар Иван Александър“ №7.", "date": "2019.06.24", "title": "Изпълнителното бюро на БСП ще заседава в Ямбол на 25 юни"}
{"url": "http://www.focus-news.net/news/2019/06/24/2673389/brifing-na-spetsializiranata-prokuratura-dans-i-gdbop-po-povod-neutraliziranata-prestapna-grupa-za-nelegalen-trafik-na-migranti-shte-se-provede-na-25-yuni.html", "text": "Брифинг на Специализираната прокуратура, ДАНС и ГДБОП по повод неутрализираната на територията на България международна организирана престъпна група за нелегален трафик на мигранти ще се проведе утре - 25 юни 2019 г., от 11.00 ч. в сградата на ул. \"Черковна\" 90 в столицата. Това съобщиха от  Апелативната специализирана прокуратура .", "date": "2019.06.24", "title": "Брифинг на Специализираната прокуратура, ДАНС и ГДБОП по повод неутрализираната престъпна група за нелегален трафик на мигранти ще се проведе на 25 юни"}
{"url": "http://www.focus-news.net/news/2019/06/24/2673395/targovishte-izdirvan-s-evropeyska-zapoved-za-arest-27-godishen-mazh-e-zadarzhan-pod-strazha-za-uchastie-v-prestapna-grupa-za-otglezhdane-na-kanabis.html", "text": "Уважено е искането на Окръжната прокуратура в Търговище за вземане мярка за неотклонение „Задържане под стража“ на обвиняем, издирван с ЕЗА от Кралство Белгия. Това съобщиха от пресцентъра на  Апелативна прокуратура - Варна .  \r\n27-годишният Красимир Кр. е с мярка за неотклонение „Задържане под стража“, след като състав на Търговищкия окръжен съд е уважил искането на  Окръжната прокуратура в града. Обвиняемият е издирван от Кралство Белгия по силата на Европейска заповед за арест, издадена от съда в град Льовен.  \r\nСрещу 27-годишния български гражданин има наказателно преследване за участието му в организирана престъпна група, занимаваща се с производство на упойващи вещества чрез засаждане и отглеждане на канабис. Престъплението е извършено в периода от 11 февруари до 23 май тази година и се наказва с лишаване от свобода от 10 до 15 години, а ръководителите на престъпно сдружение се наказват по законите на Кралство Белгия с лишаване от свобода от 15 до 20 години.  \r\nВ белгийския град Льовен и на други места престъпната група, в която участват още трима българи, отглеждала 600 растения марихуана.", "date": "2019.06.24", "title": "Търговище: Издирван с европейска заповед за арест 27-годишен мъж е задържан под стража за участие в престъпна група за отглеждане на канабис"}
{"url": "http://www.focus-news.net/news/2019/06/24/2673371/dots-iliya-zhelev-meditsinski-universitet-varna-lechenieto-na-mnogo-ot-serioznite-zabolyavaniya-pri-choveka-e-vazmozhno-edinstveno-chrez-rastitelni-veshtestva.html", "text": "Лечението на много от сериозните заболявания при човека е възможно единствено чрез растителни вещества. Това каза в интервю за  Радио „Фокус“ – Варна  доц. Илия Желев от Факултета по фармация в Медицински университет – Варна по повод използването на лечебните растения в модерната медицина. „В курса по фармакогнозия, който преподавам на студентите, сме залегнали на почти всички групи ценни биологични вещества, които и понастоящем се използват като лечебни средства. Надявам се колегите за в бъдеще да бъдат все по-подготвени, да могат да консултират правилно пациентите именно по тези въпроси“, заяви доцентът. По думите му, част от обучението на специалистите по фармация се фокусира именно върху опита, който медицината е добила чрез предаването на човешкия опит в използването на природните дадености и растителни свойства. Той обясни, че в миналото използването на билките е било свързано основно с тяхното пряко действия върху организма, докато днес науката изследва много по-обстойно приложението на конкретна част от тях, както и комбинацията им с др. вещества.  \r\n„Именно да установим точно кой е активния принцип, кои са биологично активните вещества, които оказват такъв ефект. Разбира се, като казвам, че за много от билките няма клинични данни, за много от тях пък е точно обратното. Но тук има един много важен момент по отношение на билките. А именно много богато разнообразие на многото различни групи активни вещества. Това е основния проблем и при тяхното стандартизиране и използване и влагането в лекарствени продукти. А именно комплексния принцип на действие на много различни групи като химична структура, като физикохимична структура и т.н., вещества, които понякога имат синергичен, понякога имат противоположен ефект“, отбеляза доцентът, По думите му, това е основната разлика между синтетичните и растителните субстанции. Докато при синтетичните лекарства учените знаят точното вещество и неговия ефект, определянето на точната доза, субстанция и ефект на растителните вещества е много по-сложен и неясен. Според доц. Желев, тенденцията ще бъде към все  по-широко изследването на лечебните растения и тяхното прилагане в медицината в бъдеще. \r\nБояна АТАНАСОВА", "date": "2019.06.24", "title": "Доц. Илия Желев, Медицински университет – Варна: Лечението на много от сериозните заболявания при човека е възможно единствено чрез растителни вещества"}
{"url": "http://www.focus-news.net/news/2019/06/24/2673377/shumen-poveriya-za-enyovden-izobilie-ot-bilki-otvari-za-printsesi-pesni-i-tantsi-izpalniha-praznika-v-gradskata-gradina.html", "text": "Поверия за Еньовден, изобилие от билки, отвари за принцеси, песни и танци изпълниха празника в Градската градина в Шумен, предаде репортер на  Радио „Фокус“-Шумен . Шестото издание на фестивала „Еньовска магия“ предложи богата програма, в която се включиха изпълнители от всички възрасти-деца от няколко шуменски детски градини, Детска вокална група „Перуника“ към Общинския детски комплекс, хор „Планинско ехо“ при ТД „Мадарски конник“. Децата от Детска градина „Братя Грим“, „Космонавт“, Пчелица“, „Светулка“ и „Буратино“ представиха рисунки и пътуваща история в кутия, пълна с магия и вълшебни отвари. Собствената приказка е финал на участието им в проекта „Подаръкът на книгите“.  \r\n„Еньовден е денят, в който говорим за билките и тяхното лечебно въздействие, но и книгите имат такова. Четенето носи сила и знание за здравето, чрез него можем да научим и за билките. Деца от „Космонавт“, „Пчелица“, „Светулка“ и „Буратино“ се забавляваха, докато разберат колко са важни книгите и че техният подарък е полезен и важен, носещ знание и мъдрост“, обяви водещата на фестивала Катя Янева от Народно читалище „Боян Пенев-1949“.  \r\nИнтересни и полезни съвети даде Даниела Челебиева, областен председател на Съюза на българските пчелари - „За женска хубост, финес и грация - пийте кафето с мед от акация“, „Не се бойте от инсулт и инфаркт, прашецът предпазва и това е факт. Високото кръвно пратете в забвение, с млечице се спасете, не хранете съмнение“. От Народно читалище „Пробуда-1958“ раздаваха букети от прясно набрани билки - жълт кантарион, маточина, еньовче, бял равнец, лавандула и др. Подготвен бе и Еньовски венец.  \r\n„Правим всичко това съвместно с децата от Дневния център в село Васил Друмев и с децата от Трето основно училище в Шумен, с които традиционно работим. Идеята е децата да са равни,  да се харесват, да се приемат и да бъдат добри“, каза Мая Господинова от читалището. Тя посочи, че  празничният Еньовден ще продължи в самия Дневен център в село Васил Друмев, с разказ за билките и лечебната им сила, с билков кът, с еновски венци. „Еновден - това е вярата на българина в силата на природата - на земята, на слънцето на водата, това е вярата и силата на нашия народ да оцелява. И днес той вярва, че в деня на равноденствието, водата  е магическа, че слънцето се къпе във водата, че точно днес билките са най-силни. Това е празник, който събира в общо веселие семейството, обществото. И идеята на това, което правим в днешния ден, е не просто да възпроизведем стари традиции и обреди, а да върнем децата към силата на родовия корен и към семейството“, заяви още Мая Господинова.  \r\nБилкови букетчета, късметчета и полезни рецепти, оформени в „билковото тефтерче на баба“, раздаваха  и от Дома за стари хора „Ст. Смядовски“. Предлагаха се още мед и пчелни продукти, билки, билкови отвари и мехлеми, много пъстро и шумно беше и пред „Шекерджийницата“ на шуменските занаятчии. \r\nИвелина ИВАНОВА", "date": "2019.06.24", "title": "Шумен: Поверия за Еньовден, изобилие от билки, отвари за принцеси, песни и танци изпълниха празника в Градската градина"}
{"url": "http://www.focus-news.net/news/2019/06/24/2673397/mvr-zhena-e-postradala-pri-verizhna-katastrofa-na-am-hemus.html", "text": "Жена е пострадала при верижна катастрофа между три автомобила на 58 км на АМ „Хемус“, в посока столицата. Това съобщиха за  Агенция „Фокус“  от пресцентъра на  МВР . Инцидентът е регистриран преди около час. Жената е откарана в болница.  \r\nИрина ИВАНОВА", "date": "2019.06.24", "title": "МВР: Жена е пострадала при верижна катастрофа на АМ „Хемус“"}
{"url": "http://www.focus-news.net/news/2019/06/24/2673398/plovdiv-administrativniyat-sad-v-grada-sprya-proekt-za-izgrazhdane-na-krematorium-kray-kuklen.html", "text": "Административният съд в Пловдив отмени решение на директора на Регионалната инспекция по околната среда и водите, с което се одобрява инвестиционно предложение за преустройството на склад за строителни материали в района на Куклен в крематориум за човешки тленни останки. Това съобщиха за  Радио „Фокус“ – Пловдив  от пресцентъра на съда. Съдът е приел, че е допуснато съществено нарушение на административно-производствените правила, както и че съществува пропуск в самото инвестиционно предложение, което прави недостоверна представената информацията в доклада за Оценка на въздействие върху околната среда. Съдът е счел още, че инвестиционното предложение е недопустимо спрямо предвижданията на действащия Подробен устройствен план,  както и че липсва оценка на здравния риск. \r\nРешението не е окончателно и може да бъде обжалвано пред Върховния административен съд в четиринадесетдневен срок от съобщението до страните. \r\nДелото бе образувано по жалби на Община Куклен, представлявана от кмета Мария Белчева, както и от пет физически лица. Оценка на въздействието на околната среда е била издадена на 29.08.2017 г. от директора на РИОСВ, а теренът, на който инвеститорът е заявил намерение да строи инсенератор за човешки тленни останки, е в имот в местността Орта хан край Куклен.", "date": "2019.06.24", "title": "Пловдив: Административният съд в града спря проект за изграждане на крематориум край Куклен"}
{"url": "http://www.focus-news.net/news/2019/06/24/2673399/sliven-sedem-baseyna-shte-rabotyat-tova-lyato-v-oblastta.html", "text": "Проверени са басейните на територията на областта, съобщиха от пресцентъра на  Община Сливен  . Басейните, които отговарят на изискванията за обществено ползване са „Ветрови хълмове“, „Аглика“ и „Калина“ на територията на Сливенски минерални бани, както и „Европарк“, „Спорт палас“ и „Свети Никола“ в Сливен. Всички те ще работят със заповед на кмета. \r\nНяма да работи плувен басейн „Империя“ и басейните в училищата „Елисавета Багряна“ и „Константин Константинов“. Комплекс „Дивеците“ в село Ичера вече работи целогодишно. По заповед на кмета комисията, която има за задача да провери басейните за летния сезон се председателства от инж. Снежана Кънева, с участието на членове от РЗИ и БЧК. \r\nОт Общината напомнят, че във водните обекти по селата е забранено къпането.", "date": "2019.06.24", "title": "Сливен: Седем басейна ще работят това лято в областта"}
{"url": "http://www.focus-news.net/news/2019/06/24/2673400/nezavisimaya-gazeta-v-kuba-se-poyaviha-raketi-kalibar.html", "text": "Група руски военни кораби на Северния флот, водена от фрегата \"Адмирал на флота на Съветския съюз Горшков\" днес ще посети Хавана. Това съобщи ръководителят на пресслужбата на Северния флот Вадим Серга. Заедно с фрегатата, в пристанището ще влязат логистичният кораб „Елбрус“ и спасителният влекач „Николай Чикер“. По-рано отрядът от кораби на Северния флот е преминал Панамския канал, пише руският вестник  “Независимая газета“ . \r\nВече беше съобщено, че „адмирал Горшков“ през юни „ще изпълнява задачи за известно време в Карибския басейн“. Фрегата е оборудвана с крилати ракети „Калибър“ (16 единици). Въоръжението на кораба включва артилерийска остановка А-192 с диаметър 130 мм, противовъздушна ракетна система „Редут“, противоподводна система „Пакет-НК“ и противоподводен хеликоптер Ka-27. В допълнение, корабът е оборудван със станция за визуално въздействие \"Филин\", която е в състояние да \"заслепи\" врага. Според открити източници, крилатите ракети „Калибър“ имат обхват до 2500 км по стационарни цели. \r\nМеждувременно, според портала Flot.com, Северното конструкторско бюро ще представи модел 22250 фрегата от втората серия на щанда на Обединената корабостроителна корпорация по време на форума Армия-2019. Подобен модел на 23 април тази година бе представен на президента на Русия Владимир Путин на церемонията по пускане на вода на нови кораби за флота. В същото време, в началото на януари, стана известно, че Министерството на отбраната на Русия е финансирало изследователски дейности за създаването на комплекс с морско базиране „Калибър-М“. Той ще може да поразява цели в обхват от над 4500 км. \r\nМежду другото, разстоянието от Куба до Флорида е само 180 км, припомня изданието.  Юлиян Марков", "date": "2019.06.24", "title": "„Независимая газета“: В Куба се появиха ракети „Калибър“"}
{"url": "http://www.focus-news.net/news/2019/06/24/2673382/a1-on-makedoniya-metlata-tryabvashe-da-zasegne-tezi-koito-urezhdaha-porachki-za-milioni.html", "text": "Бившият съветник на вече бившия министър на финансите Драган Тевдовски, Бранимир Йованович, коментира „Метлата“ на своята страница в социалната мрежа „Фейсбук“, цитиран от македонският електронен портал  A1 On . \r\nСмяната на Тевдовски доказва, промяната е трябвало да засегне  онези, които „създават търгове за милиони долари и изразходват държавни пари и нищо не работят ”, а не работещия министър, пише Йованович. \r\n„Когато ме попита дали искам да бъда съветник, му казах, че нито той, нито аз сме за местната политика. Отговорът му беше, че съм прав, но все още имаме задължението да се опитваме да променим нещата. \r\nТой постоянно казваше, че иска да бъде като министъра на финансите в Дания - да не изявява много пред обществеността, а системата да работи. Мисля, че успя в това. За съжаление, ние сме далеч от Дания. В нашата страна, ако се показвате, някой корумпиран ще се изявява вместо Вас и ще работи срещу Вас. \r\nНе знаех за смяната, след като се оттеглих, и въобще не го очаквах. Мислех, че „метлата“ трябва да улови онези, които работят в личен интерес вместо за обществото, онези, които разпределяха поръчки за милиони, онези, които харчеха държавни пари и нищо не работеха ... \r\nМоже би има неща, с които не съм запознат, но знам едно нещо. Ако държавата сменя тези, които работят честно и полезно, които извършават реформи, които се жертват за общото благо, никога няма да я бъде (държавата), \"пише Бранимир Йованович, бивш съветник на бившия министър на финансите Драган Тевдовски.  Юлиян Марков", "date": "2019.06.24", "title": "А1 On (Македония): „Метлата“ трябваше да засегне тези, които уреждаха поръчки за милиони"}
{"url": "http://www.focus-news.net/news/2019/06/24/2673403/blagoevgrad-serafim-barzakov-zapali-i-byaga-s-olimpiyskiya-ogan-v-grada-po-povod-mezhdunarodniya-olimpiyski-den-i-denya-na-balgarskiya-olimpiets.html", "text": "По повод традиционното отбелязване на Международния олимпийски ден и Деня на българския олимпиец – 23 юни Българския олимпийски комитет (БОК), Олимпийски клуб Благоевград и Община Благоевград организираха на факелно бягане около езерото в парк „Бачиново”. Това съобщиха от пресцентъра на  Общината . Преди старта на факелното бягане Серафим Бързаков, двукратен Световен шампион, Вицеолимпийски шампион от Летните олимпийски игри в Сидни 2000, символично запали олимпийския огън и даде старт на бягането. \r\nВ проявата участие взеха около 100 спортиста. Сред бегачите имаше студенти от специалности „Физическо възпитание и спорт” и „Спорт“ в Югозападен университет „Неофит Рилски”, преподаватели, ученици и деца от спортните клубове в Благоевград. Във факелното бягане участие взеха жители и гости на Благоевград.  \r\nУчастниците в кроса получиха тениски с олимпийския символ, осигурени от БОК и международен олимпийски сертификат, подписан от президента на Международния олимпийски комитет Томас Бах и председателя на Българския олимпийски комитет Стефка Костадинова. \r\nМеждународният олимпийски ден се чества от януари 1948 г. с Решение на Международния олимпийски комитет (МОК). През 1987 г МОК насърчава НОК.", "date": "2019.06.24", "title": "Благоевград: Серафим Бързаков запали и бяга с олимпийския огън в града по повод Международния олимпийски ден и Деня на българския олимпиец"}
{"url": "http://www.focus-news.net/news/2019/06/24/2673404/dobrich-izlozhba-detsa-izkustvo-i-sport-sreshtu-drogata-beshe-otkrita-vav-foayeto-na-omts-zahari-stoyanov.html", "text": "Изложба „Деца, изкуство и спорт срещу дрогата”, посветена на Международния ден за борба със злоупотребата и трафика на наркотици, се откри на 24 юни във фоайето на ОМЦ „Захари Стоянов“. това съобщиха от пресцентъра на  Общината . В нея участват 67 деца на възраст от 7-18 години от ОУ „Стефан Караджа”, СУ „Димитър Талев”, СУ „Св. Св. Кирил и Методий” , деца настанени в ЦНСТДБУ и ползващи услугите на Центъра за обществена подкрепа – 1 и 2 в гр. Добрич. От всички рисунки, 24 творби са изложени в експозицията. \r\nСъбитието е организирано от Местната комисия за борба срещу противообществените прояви на малолетни и непълнолетни към Община град Добрич, която дълги години традиционно отбелязва този ден с изложба. За четвърта поредна година инициативата се реализира в партньорство с Програма СИНДИ към Община град Добрич и ПИЦ към ОбСНВ. \r\nЦелта на изложбата е да ангажира децата със социалния проблем наркомания и да получат информация за въздействието върху човешкия организъм, физическите и личностните увреждания до които водят. \r\nТворбите на децата са изпълнени със смесени техники- акварел и темперни бои. Чрез тях те изразяват своята творческа позиция за проблемите на наркоманите, както и какъв би бил живота, без наличието на наркотици. \r\nВсички автори на творбите включени в изложбата, получиха грамоти за активно участие, а десет от тях-индивидуални награди осигурени от Програма СИНДИ.  \r\nВ същия ден следобед се проведе и волейболен турнир с децата от Центровете за настаняване от семеен тип за деца без увреждане – 1,2 и 3, който се състоя в двора на социалните заведения. Основната цел на инициативата е да даде алтернатива за правилното психическо и физическо развитие на подрастващите и да изтъкне предимствата на спорта пред пагубното влияние на наркотиците. \r\nВ края на турнира децата от центровете получиха тротинетки, волейболни и футболни топки.", "date": "2019.06.24", "title": "Добрич: Изложба „Деца, изкуство и спорт срещу дрогата” беше открита във фоайето на ОМЦ „Захари Стоянов“"}
{"url": "http://www.focus-news.net/news/2019/06/24/2673406/ombudsmanat-maya-manolova-predstavya-proekt-na-zakon-za-lichniya-falit-na-25-yuni.html", "text": "Омбудсманът Мая Манолова ще представи законопроекта за несъстоятелност на физическите лица, т. нар. личен фалит. Това съобщиха от пресцентъра на  Омбудсмана на Република България . Събитието ще се състои утре, 25 юни 2019 г., от 11.00 часа в институцията на омбудсмана (гр. София, ул. „Георг Вашингтон № 22).  \r\nБългария все още е единствената държава в Европейския съюз, в която липсва законодателна уредба за несъстоятелност на физическите лица, като същевременно страната ни се наражда в топ 5 по лоши кредити в Европа.  \r\nОт пресцентъра на омбудсмана припомнят, че на 27 март 2018 г. общественият защитник дискутира концепцията на законопроекта на форум в Представителството на Европейския съюз, организиран съвместно с фондация „Български институт за правни инициативи“. Още тогава депутати, магистрати, експерти, представители на институциите, на банковата асоциация, синдикати, работодателски, съсловни и граждански организации, разискваха проблемите, последиците и възможностите пред създаването на нормативна уредба за частния фалит и „вечния длъжник“.  \r\nНа форума социологическа агенция „Глобал Метрикс“ оповести резултатите от първото национално изследване по въпросите на личния фалит, което показа, че 82.3% от българските граждани очакват приемането на такъв закон.", "date": "2019.06.24", "title": "Омбудсманът Мая Манолова представя проект на Закон за личния фалит на 25 юни"}
{"url": "http://www.focus-news.net/news/2019/06/24/2673396/sofiya-shest-avariyni-ekipa-na-stolichna-obshtina-izvarshvat-obhodi-vav-vrazka-s-valezhite-i-reagirat-na-signali.html", "text": "Шест екипа на дирекция „Аварийна помощ и превенция“ на Столична община извършват обходи на терен във връзка с валежите и реагират на сигнали. Това съобщиха от пресцентъра на  Общината . Екипите са отработили сигнали за завиряване на улици в район „Витоша“, „Илинден“. Наблюдават се критични места на реки и водни обекти.  \r\nВъв връзка с обилните валежи над София временно бе затруднено движението на тролейбусите по линия 6 и 7 през кръстовището на бул. „Петър Дертлиев“ и ул. „Вл. Динчев“ поради завиряване. Движението е възстановено, след като екипи на пожарната бе изпратени на място.  \r\nВ момента градският транспорт се движи навсякъде по маршрутите си.", "date": "2019.06.24", "title": "София: Шест аварийни екипа на Столична община извършват обходи във връзка с валежите и реагират на сигнали"}
{"url": "http://www.focus-news.net/news/2019/06/24/2673408/veliko-tarnovo-10-detsa-sa-postradali-pri-devet-tezhki-patni-proizshestviya-na-teritoriyata-na-oblastta-ot-nachaloto-na-godinata.html", "text": "10 деца са пострадали при девет тежки пътни произшествия на територията на област Велико Търново от началото на годината. Това каза пред журналисти полицейски инспектор Красимир Косев от сектор „Пътна полиция” при Областната дирекция на МВР, предаде репортер на  Радио „Фокус“ – Велико Търново . Като пътници в автомобил са пострадали четири деца. Като водачи на пътно превозно средство са ранени три деца, а като пешеходци – също три. За същия период на 2018 година  в резултат на 15 тежки пътни произшествия са пострадали 20 деца. Като пътници пострадалите са 13, като водачи – две и като пешеходци – пет. Полицейски инспектор Косев съобщи, че броят на пътните инциденти с деца е наполовина намален. \r\nПрез летните месеци на 2018 година са пострадали общо 11 деца, от които като пътник в автомобил – пет, като водач – две и като пешеходци – четири. За същия период на 2017 година са пострадали общо осем деца – седем като пътници и един пешеходец. \r\nНадежда КРЪСТЕВА", "date": "2019.06.24", "title": "Велико Търново: 10 деца са пострадали при девет тежки пътни произшествия на територията на областта от началото на годината"}
{"url": "http://www.focus-news.net/news/2019/06/24/2673411/zamestnik-predsedatelyat-na-pp-abv-lyubomira-gancheva-vze-uchastie-v-mezhdunaroden-ikonomicheski-forum-v-republika-bashkortostan-rusiya.html", "text": "Заместник-председателят на ПП АБВ Любомира Ганчева взе участие в международен икономически форум в Република Башкортостан, Русия. Това съобщиха от пресцентъра на  АБВ . Събитието се провежда под егидата на главата на Република Башкортостан - Радий Хабиров, Агенция за стратегически инициативи на Руската Федерация, Търговско-промишлена палата на Русия и \"Деловая Русия\".  \r\nГанчева е с лична покана от страна на организаторите и е единственият представител от България. Във форума участваха още доказани политици и инвестиционни експерти от Австрия, Армения, Франция, Беларус, Йордания, Казахстан, Сърбия, Турция и Хърватска. \r\nЗам.-председателят на АБВ бе лектор на панел, в който направи анализ на възможностите на Башкортостан да привлече международни инвестиции и даде практически съвети. \r\nНа събитието присъстваха над 500 представители на бизнес асоциации, администрация, политически лидери и международни инвеститори. Целта на мероприятието е да създаде успешен бизнес климат, да привлече инвеститори и да подпомогне успешни проекти.", "date": "2019.06.24", "title": "Заместник-председателят на ПП АБВ Любомира Ганчева взе участие в международен икономически форум в Република Башкортостан, Русия"}
{"url": "http://www.focus-news.net/news/2019/06/24/2673410/burgas-kamion-i-lek-avtomobil-sa-se-zapalili-pri-intsident-na-patya-burgas-sozopol-patyat-shte-bade-vremenno-zatvoren.html", "text": "Около 15.30 часа на пътя Бургас - Созопол, непосредствено след кв. \"Крайморие\" в областния град, е станал пътен инцидент между камион и лек автомобил с бургаска регистрация, с метанова уредба. Това съобщи за  Радио \"Фокус\" - Бургас  Цветелина Рандева, говорител на ОДМВР - Бургас. В следствие на произшествието възниква запалване, което обхванало и двете превозни средства. За ограничаването на инцидента, в което участват огнеборци, пътни полицаи и служители от Четвърто Районно управление на МВР-Бургас, пътят за Созопол ще бъде временно затворен, като преминаването ще бъде отклонено през село Маринка - село Ясна поляна - Приморско. По първоначални данни няма пострадали. \r\nМария ПОПЧЕВА", "date": "2019.06.24", "title": "Бургас: Камион и лек автомобил са се запалили при инцидент на пътя Бургас - Созопол, пътят ще бъде временно затворен"}
{"url": "http://www.focus-news.net/news/2019/06/24/2673412/api-ot-26-yuni-se-spira-dvizhenieto-po-blizo-5-km-uchastak-ot-patya-kalotina-slivnitsa-vav-vrazka-sas-stroitelstvoto-na-badeshtata-am-evropa.html", "text": "От 26 юни (сряда) се спира движението по близо 5 км участък от път I-8 Калотина - Сливница, като трафикът се насочва по стария път Калотина - София. Това съобщиха от пресцентъра на  Агенция \"Пътна инфраструктура\" . Ограничаването на превозните средства в участъка от км 15+600 до км 20+940 е за изграждането на отсечка от бъдещата автомагистрала „Европа“, която ще свързва София с ГКПП „Калотина“. Предвижда се до 20 ноември т. г. трафикът да преминава по стария път за Калотина - общински път SF3214. \r\nПътуващите от София към българо - сръбскта граница по път I-8 ще преминават по новоизградена пътна връзка, в близост до отбивката за Алдомировското блато, и ще продължават по старото трасе в посока Драгоман. На 300 м преди газстанцията („Сара“), при входа на Драгоман, ще се връщат по новоизградена пътна връзка на първокласния път за Калотина. \r\nИдващите от ГКПП „Калотина“ към столицата ще се пренасочват на 300 м след газстанцията „Сара“, която е при изхода на гр. Драгоман в посока София, по новоизградена отбивка, водеща към старото трасе на път I-8 и ще се връщат обратно на първокласния път по новоизградена отбивка в района на надлеза, по който преминава общинския път за Алдомировското блато.  \r\nМодернизацията на 17 км от първокласния път I-8 между км 15+500 и км 32+447 започна в средата на май. В участъка ще бъде изградено второ платно, а старото ще бъде реконструирано. Инвестицията е за 117,3 млн. лв. и е от републиканския бюджет. Срокът за завършване на строителните работи е 2021 г. \r\nТрасето на АМ „Европа“ между ГКПП „Калотина“ и Софийския околовръстен път е с дължина 48 км и е разделено на три части. Строителството на първите два участъка включва модернизация на съществуващия първокласен път I-8 между Калотина и Сливница. Първият участък от ГКПП „Калотина“ до Драгоман (от км 1 до км 15+500), с дължина 14,5 км, ще бъде финансиран от Механизъма за свързана Европа и националния бюджет. Предстои стартиране на строителните работи. Изграждането на средния участък между Драгоман и Сливница, на който предстои спиране на движението, започна през май. Трасето ще бъде с две платна за движение във всяка посока, като във всяко платно ще има по две активни и една аварийна лента. На 16-километровия участък ще бъдат изградени 11 големи съоръжения - 3 бр. селскостопански подлези, 2 бр. подлези, 5 бр. надлези и мост над р. Сливнишка с дължина 50 м. Ще бъдат построени два пътни възела – „Сливница 1“ - при 25-ти км, и „Сливница 2“ при 29-ти км, както и 8 бр. площадки за отдих. Пътните възли ще бъдат и с енергоефективно осветление. Ще бъде направена реконструкция на водопроводи, електропроводи, телеграфно-телефонни и оптични кабели. За опазване на биоразнообразието в района на Алдомировското блато ще се направят пътеки за влечуги, които ще преминават през водостоците на магистралата. Ще бъдат поставени и шумозагалушителни стени и мрежи за птици, а каломаслоуловители ще пречистват повърхностните води от трасето в района Алдомировското блато. \r\nТретият участък от Сливница до връзката със Северната скоростна тангента (от км 32+447 до км 48+61), с дължина 16 км, ще преминава по ново трасе. В момента се изготвя техническият проект за отсечката.", "date": "2019.06.24", "title": "АПИ: От 26 юни се спира движението по близо 5 км участък от пътя Калотина - Сливница във връзка със строителството на бъдещата АМ „Европа“"}
{"url": "http://www.focus-news.net/news/2019/06/24/2673407/prof-georgi-rachev-klimatolog-vali-dazhd-v-sofiysko-i-rilo-rodopskiya-masiv-burya-ima-mezhdu-yambol-i-sliven.html", "text": "Вали дъжд в Софийско и в Рило-Родопския масив, съществена буря има между Ямбол и Сливен. Това каза в интервю за   Агенция „Фокус“  климатологът проф. Георги Рачев. „На други места грее слънце. На нос Емине отчетоха 33 градуса, в района на Варна е 31 градуса. По морето е много добра, здрава, хубава юнска жега. Този модел ще се запази през следващите три дни, като процесите на интензивни валежи, свързани с гръмотевична дейност, ще се преместят малко повече в източна посока“, обясни климатологът. Той уточни, че утре и в сряда ни очакват такива валежи. „Може би най-съществен ще бъде утрешният ден, когато над планинските райони на почти цялата страна, особено в Северна България има условия за интензивни валежи. На някои места могат да бъдат по-продължителни от този типичен летен характер, когато валежите са 10-15 минути, в някои случаи до половин час. Нищо чудно да има места, в които да се събере валежна сума от порядъка на 30, 40, дори 50 л/кв. м.“, каза още проф. Рачев. По думите му това е трудно за прогнозиране и службите трябва да бъдат нащрек, за да могат да реагират, ако има локални разливи на реки. Климатологът проф. Рачев допълни, че метеорологичната обстановка се дължи на обикновени и доста делнични синоптични процеси. „От Северозападна България нахлу малко по-хладен въздух, който допълнително лабилизира атмосферата“, допълни още проф. Рачев.  \r\nДеница КИТАНОВА Пълния текст на интервюто четете по-късно в „Мнение”", "date": "2019.06.24", "title": "Проф. Георги Рачев, климатолог: Вали дъжд в Софийско и Рило-Родопския масив, буря има между Ямбол и Сливен"}
{"url": "http://www.focus-news.net/news/2019/06/24/2673409/cyprus-mail-kiparskiyat-sad-dade-sedem-dozhivotni-prisadi-na-seriyniya-ubiets.html", "text": "Съдът в Никозия даде пет последователни и две паралелни доживотни присъди на серийния убиец Никос Метаксас, на 35 години, пише кипърското англоезично издание  Cyprus Mail . \r\nМетаксас бе обвинен в умишлено убийство и отвличане на пет жени и две момичета - от Филипините, Румъния и Непал - между септември. 2016 г. и юли 2018 г. Двете деца на възраст шест и осем години са били дъщери на две от жените. \r\nВ понеделник Метаксас бе доведен с тежка охрана в съдебна сграда в столицата Никозия с бронежилетка и се появи без адвокат. \r\nТой избухна в сълзи, когато беше прочетено обвинението срещу него. \"Аз съм извършил ужасяващи престъпления\", каза той, изразявайки съболезнования на семействата на жертвите. \r\nПолицията съобщи, че обвиняемият се е срещал с жените онлайн. Жертвите са били най-вече заети като домакини на острова и са изчезнали между септември 2016 г. и август 2018 г.  \r\nНачалникът на полицията бе уволнен и министърът на правосъдието подаде оставка след разкритията заради обвинения, че не са разследвали сериозно изчезването, защото жените са чужди гражданки. \r\nПървата жертва е намерена мъртва от туристи, в изоставена мина в края на април, разкривайки страшното убийство. Последната открита жертва, шестгодишното дете, е намерена в токсично езеро на 12 юни.  Юлиян Марков", "date": "2019.06.24", "title": "Cyprus Mail: Кипърският съд даде седем доживотни присъди на серийния убиец"}
{"url": "http://www.focus-news.net/news/2019/06/24/2673413/sport-markos-bagdatis-spira-s-tenisa-sled-uimbaldan.html", "text": "Тенис: Кипърският тенисист Маркос Багдатис, бивш финалист на откритото първенство на Австралия, ще прекрати професионалната си кариера след \"Уимбълдън\" следващия месец, съобщи самият той на своя уебсайт. Багдатис заяви, че ограниченията на възрастта му пречат да се върне към добрата си форма. Той заяви, че под една или друга форма ще продължи да се занимава с тенис.", "date": "2019.06.24", "title": "Спорт: Маркос Багдатис спира с тениса след Уимбълдън"}
{"url": "http://www.focus-news.net/news/2019/06/24/2673414/burgas-vremenno-e-ogranicheno-dvizhenieto-v-dyasnoto-platno-na-patya-burgas-sozopol-v-rayona-na-kv-kraymorie-poradi-ptp.html", "text": "Временно е ограничено движението в дясното платно на път II-99 Бургас – Созопол в района на кв. \"Крайморие\" поради ПТП. Това съобщиха от  Агенция „Пътна инфраструктура“ . Трафикът се пренасочва през с. Маринка - Ново Паничарево - Ясна поляна - Приморско. Шофьорите да се придвижват с повишено внимание и съобразена скорост, като спазват указанията на \"Пътна полиция\".", "date": "2019.06.24", "title": "Бургас: Временно е ограничено движението в дясното платно на пътя Бургас – Созопол в района на кв. \"Крайморие\" поради ПТП"}
{"url": "http://www.focus-news.net/news/2019/06/24/2673402/sofiya-trafopost-se-e-zapalil-sled-kato-e-bil-udaren-ot-malniya.html", "text": "Трафопост се е запалил след като е бил ударен от мълния. Това съобщиха за  Агенция „Фокус“  от пресцентъра на  МВР . Трафопостът e на кръстовището на булевард \"Константин Величков\" и улица \"Симеон\". Пожарът е погасен и няма пострадали.  \r\nТеодора ПАТРОНОВА", "date": "2019.06.24", "title": "София: Трафопост се е запалил след като е бил ударен от мълния"}
{"url": "http://www.focus-news.net/news/2019/06/24/2673415/georgi-georgiev-natsionalen-alians-za-sotsialna-otgovornost-neobhodimo-e-da-ima-diskusiya-edinomislie-i-tarsene-na-nay-dobrite-resheniya-za-horata-s-uvrezhdaniya.html", "text": "Необходимо е да има дискусия, единомислие и търсене на най-добрите решения за хората с увреждания. Това каза пред журналисти във Велико Търново председателят на Националния алианс за социална отговорност Георги Георгиев, предаде репортер на  Радио „Фокус“ – Велико Търново . Той посочи, че в социалната политика на държавата има както добри решения, визирайки деиснтитуционализацията на услуги за деца, с каквато не могат да се похвалят много страни в Европа, така и не толкова добри. По думите му в голямата си част хората с увреждания не живеят добре, но като цяло стандартите на живот в България са ниски.  \r\n„Въпросите по отношение социалното включване на хората с увреждания и създаването на по-добър живот за тях в България стои приблизително така, както стоят всички останали въпроси в България. Ние не можем да мечтаем и да искаме стандартите на живот за хората с увреждания да бъдат такива, каквито са в развитите страни, ако всички останали хора в България живеят при относително подобни условия. Както във всяка друга област и за хората с увреждания има добри решения, но има и много и изключително сложни нерешени въпроси“, посочи Георгиев. Той изрази надежда да се намери инструментариумът, с който да ускорим развитието на социалната политика  и хората с увреждания да започнат да живеят по-добре. По думите му плюс е и създаденото ново законодателство.  \r\n„В същото време колкото и да е ново, колкото и да е добро то, още в процеса на тръгването на неговата реализация възникват въпроси, които трябва да бъдат решавани във връзка с приложението на приетите текстове. По тези теми трябва да има разум, мъдрост, изключителен професионализъм и отдаденост, свързаност с темите, защото това са теми, свързани с хора, с човешки съдби“, посочи Георги Георгиев. \r\nНадежда КРЪСТЕВА", "date": "2019.06.24", "title": "Георги Георгиев, Национален алианс за социална отговорност: Необходимо е да има дискусия, единомислие и търсене на най-добрите решения за хората с увреждания"}
{"url": "http://www.focus-news.net/news/2019/06/24/2673419/smolyan-petdneven-detski-turnir-po-futbol-shampion-na-shampionite-2019-se-provede-v-zlatograd.html", "text": "Златоград бе арена на футболни срещи в продължение на пет дни, в които млади таланти от цяла България и чужбина показаха нестихващ ентусиазъм, умения с топката и създадоха много настроение и емоции у всички зрители и любители на футболната игра. Това съобщиха от  община Златоград . Над двадесет отбора в три различни възрасти взеха участие в състезанието, което се превръща в едно от най-големите спортни събития в района на Родопите. \r\nВ Турнира взеха участие деца, родени през 2007, 2008 и 2009 година, в следните отбори: „Арес” гр. София, „Арда 999” гр. Кърджали, ФК „Юнайтед” гр. Пловдив, ФК „Победа” гр. София, ФК „Арена Запад” гр. Казанлък, ФК „Сините камъни” гр. Сливен, ФК „Локомотив” гр. Дряново, ФК „Метал 2002” гр. Перник, ФК „Белица”, ФК „ДАФ 2018” гр. София, ФК „Бароко” гр. София, ФК „Мадан” гр. Мадан, ФК „Родопи” гр. Момчилград, ФК „Кърджали” гр. Кърджали, ФК „Цървена звезда” Сърбия и домакините от ФК „Златоград”. \r\nСъстезанието бе организирано от Община Златоград и спортната общественост на града, под патронажа на Мирослав Янчев – Кмет на Община Златоград. Мероприятието е част от програмата за постигане на целите на местната власт за развитие на футбола и масовия спорт като цяло, изграждането на дисциплина и работа в екип, както и от превантивната дейност на МКБППМН за 2019 година. \r\nСлед петдневни битки на терена на стадиона в Златоград, децата се раздадоха докрай и се представиха повече от достойно. След изиграването и на последните срещи, класирането в отделните възрасти бе следното: \r\nПри децата родени 2007 година: \r\nФК „Сините камъни” – гр. Сливен \r\nФК „Арена Запад”– гр. Казанлък \r\nФК „Победа” – гр. София \r\nПри децата родени 2008 година: \r\nФК „Цървена звезда” Сърбия \r\n„Арес” – гр. София \r\nФК „Барокко” – гр. София \r\nПри децата родени 2009 година: \r\nФК „Метал 2002” – гр. Перник \r\nФК „Победа” – гр. София \r\nФК „Локомотив” – гр. Дряново \r\nНаграждаването на победителите и техните подгласници се състоя на 23.06.2019г. /неделя/, на Стадион „Златоград”, където те получиха от Кмета на Община Златоград – Мирослав Янчев, купи, медали и други предметни награди. Бяха отличени и най-добрите индивидуални състезатели по постове. Всички участници, треньори, съдии и гости на турнира останаха удовлетворени от престоя си в Златния град.", "date": "2019.06.24", "title": "Смолян: Петдневен детски турнир по футбол „Шампион на шампионите 2019” се проведе в Златоград"}
{"url": "http://www.focus-news.net/news/2019/06/24/2673420/veliko-tarnovo-obshtinata-be-otlichena-s-nagrada-ot-natsionalniya-alians-za-sotsialna-otgovornost.html", "text": "Община Велико Търново бе отличена с награда от Националния алианс за социална отговорност, предаде репортер на  Радио „Фокус“ – Велико Търново . Юбилейният плакет „10 години партньорство за социална отговорност“ бе връчен от председателят на Алианса Георги Георгиев на зам.-кметът на Общината Ганчо Карабаджаков.  \r\n„Тази награда се присъжда за изключително активни, социално отговорни политики и за цялостния принос на Община Велико Търново за социалното развитие на България. През тези 10 години в община Велико Търново се създадоха много услуги. Разви се качеството на тези услуги и се реализираха нови и иновативни модели. В тази област Велико Търново е един от примерите за добра общинска практика в тази сфера. Не само че колегите от Община Велико Търново работят за по-добрия живот на нуждаещите се от подкрепа хора, но те са изключително важен фактор в изграждането на националните политики в тази сфера и в реализирането нас тези политики, и по линия на Националното сдружение на общините в Република България. В Община Велико Търново работят едни много добри професионалисти, котил дават значим и много важен принос в развитието на работещите политики, които могат да направят живота на хората в България по-добър“, посочи Георги Георгиев при връчването на наградата.  \r\nТой обяви, че кметът Даниел Панов и Росица Димитрова, директор на дирекция „Здравеопазване и социални дейности”, също са отличени с индивидуални юбилейни награди за добро партньорство и принос. \r\nНадежда КРЪСТЕВА", "date": "2019.06.24", "title": "Велико Търново: Общината бе отличена с награда от Националния алианс за социална отговорност"}
{"url": "http://www.focus-news.net/news/2019/06/24/2673421/shumen-pametnik-na-pencho-slaveykov-shte-bade-otkrit-v-dvora-na-kirilitsata.html", "text": "На 25 юни от 16.00 часа в Двора на Кирилицата в Плиска ще се състои тържествено откриване на паметника на бележития български поет Пенчо Славейков. Това съобщиха от  Двора на Кирилицата . Бюстът е дело на скулптор Валентин Старчев- автор на паметника на Капитан Петко Войвода в Рим и др. Специално за събитието ще бъде изнесена богата музикално-танцова програма, с участието на български и международни ансамбли и изпълнители. Преди близо година в Алеята на писателите, в Двор на Кирилицата,  беше открит бюст-паметникът на възрожденския поет и писател – Петко Славейков. Бюстът беше дарен от пенсионираната учителка Йорданка Савова, а автор на паметника е доайенът на съвременното монументално изкуство – Величко Минеков.", "date": "2019.06.24", "title": "Шумен: Паметник на Пенчо Славейков ще бъде открит в Двора на Кирилицата"}
{"url": "http://www.focus-news.net/news/2019/06/24/2673418/milena-ignatova-bilkar-v-iztochna-stara-planina-rastat-vsichki-bilki-poznati-v-balgariya-s-izklyuchenie-na-tezi-harakterni-za-rodopite.html", "text": "В Източна Стара планина растат всички билки, познати в цяла България, с изключение на тези, характерни за Родопите. Това каза за  Радио „Фокус“ – Бургас  билкарят Милена Игнатова. По думите ѝ регионът е благоприятен и цъфтежът на първите билки започва най-рано тук. „В Средна Стара планина сезонът започва по-късно – през месец април. Заради морския климат, заради по-ниската надморска височина – от 300 до около 600 метра, заради хубавите склонове – с източно и южно изложение, територията на Източна Стара планина е благоприятна и тук растат много билки напролет“, обясни Игнатова. Тя добави, че в момента най-разпространените билки са белият равнец, еньовчето, камшикът и жълтият кантарион.  \r\n„Хората са традиционалисти – обикновено търсят липа, шипка и мента, които помагат при начални симптоми на грип. Липата спомага за белите дробове, мената успокоява стомаха, разширява алвеолите на белите дробове, а шипката допринася с богатата концентрация на Витамин C“, допълни още билкарят. Според нея тази билка си остава най-недооценената от българските.  „Доказано е, че тя има високо съдържание на витамина, дори в сравнение с плодове като годжибери и лимон“, отбеляза Игнатова. Тя смята, че жителите на даден географски регион винаги трябва да предпочитат местните храни и билки, а не да консумират нахарактерни за него  продукти. „Това е така, тъй като всичко е ДНК, кодирано от нашите предци. Не можем да започнем да консумираме съвсем невероятни и далечни за нашия регион храни, защото тяхната енергетика е различна. Тук говорим за многовековна традиция, която изгражда ДНК-то и то няма как да се промени“, каза още Игнатова. \r\nМария ПОПЧЕВА", "date": "2019.06.24", "title": "Милена Игнатова, билкар: В Източна Стара планина растат всички билки, познати в България, с изключение на тези, характерни за Родопите"}
{"url": "http://www.focus-news.net/news/2019/06/24/2673422/plovdiv-nad-300-kalinitsi-shestvaha-po-ulitsite-na-asenovgrad-na-enyovden.html", "text": "Над 300 калиници шестваха по улиците на Асеновград на Еньовден. Това съобщиха за  Радио „Фокус“ – Пловдив  от отдел „Връзки с обществеността“ на Общината. Обичаят на калиниците тук датира от незапомнени времена и събира в себе си мистиката на Еньовата буля и въведението на тригодишната Света Богородица в храма. Празникът днес започна от двора на Етнографската къща, където калиниците получиха своите нишани с късмети, наречени лично за всяка от тях за кого ще се ожени и какъв късмет ще й донесе бракът. След това малките момиченца се отправиха към храм „Св. Николай Чудотворец”, където стафрофорен свещеноиконом Йордан Георгиев отслужи литургия за здраве и благоденствие. \r\nШестието на калиничките, предвождано от кмета на община Асеновград д-р Емил Караиванов, тръгна от храма към параклис „Св. Въведение Богородично” и от там към Градския парк. В парка Община Асеновград бе приготвила за всички малки булки грамоти за участие и подаръци, които им връчи лично кметът д-р Караиванов. Музикален поздрав към присъстващите на празника отправиха възпитаниците на вокална група „Калина Малина”, които ще представят родния Асеновград на 27 и 28 юни на международния конкурс „STELLE DI GARDA” в град Гардесано, Италия.", "date": "2019.06.24", "title": "Пловдив: Над 300 калиници шестваха по улиците на Асеновград на Еньовден"}
{"url": "http://www.focus-news.net/news/2019/06/24/2673423/smolyan-obshtinata-prodalzhava-da-remontira-i-obnovyava-detskite-ploshtadki-montirat-se-i-novi-saorazheniya.html", "text": "Община Смолян продължава да ремонтира и възстановява детските площадки в Смолян и кварталите. Това съобщиха от пресцентъра на  община Смолян . Подменя се нарушената настилка, боядисват се дървените пейки, монтират се нови детски и фитнес съоръжения. Сменят се повредени детайли и изгнили елементи. Ценните придобивки за децата са боядисани и освежени с цветни бои, които да създават настроение на малчуганите. Поредните ремонтирани детски съоръжения са в ж.к. „Прогресите“ в кв.Устово и на Новия център в Смолян. \r\nОбщина Смолян призовава гражданите да се грижат и опазват площадките на които играят децата ни, за да бъде приятно на всички. За съжаление детските площадки, пейките и кошчета стават постоянно обект на кражби и посегателства.", "date": "2019.06.24", "title": "Смолян: Общината продължава да ремонтира и обновява детските площадки, монтират се и нови съоръжения"}
{"url": "http://www.focus-news.net/news/2019/06/24/2673424/vzglyad-angela-merkel-obmislya-preminavane-na-nova-rabota.html", "text": "Ангела Меркел обмисля преминаване на нова работа, пише руският вестник  “Взгляд“ . \r\nЛидерите на страните от ЕС не можеха да постигнат съгласие кой ще оглави обединена Европа през следващите години. Разногласията между Париж и Берлин не можаха да бъдат преодолени - и плановете на Меркел да постави германеца Манфред Вебер като ръководител на Европейската комисия изглежда няма да се превърнат в реалност. Вярно е обаче, че има един оригинален начин да се задоволят желанията на германците - но за това правителството на обединена Европа трябва да се ръководи от самата Меркел. \r\nНовият Европейски парламент ще започне да заседава след десет дни и до този момент лидерите на 28 държави-членки на ЕС трябва да се споразумеят за кандидатите за водещите позиции в ЕС. Те са четирима - министър-председателят, т.е. ръководителят на Европейската комисия, президентът, т.е. председателят на Съвета на ЕС, външният министър, тоест върховният представител на ЕС за външните работи и председателят на Европейската централна банка. \r\nПравомощията на сегашните длъжностни лица изтичат в края на октомври, но традиционно кандидатурите на техните наследници биват съгласувани до началото на сесията на Европейския парламент. Фактът, че този път това няма да се получи, стана ясен още преди лидерите на европейските страни да се съберат в четвъртък на среща на върха в Брюксел. Както каза ирландският премиер Лео Варадкар: \r\n„Смятам, че днес няма да можем да изберем нов председател на комисията или нов председател на Съвета на ЕС. Най-вероятно ще имаме друга среща на върха в края на юни или началото на юли. В европейския политически процес се случва това. Понякога са необходими няколко опита. Понякога е по-бързо да се избере нов папа, отколкото кандидатите за тези постове\". \r\nНаистина, различия е имало и преди, особено между Германия и Великобритания. Сега обаче се поставя под въпрос самия принцип на разпределение на длъжностите според партийната система. Преди това ръководителят на общоевропейското правителство биваше предложен от партията, спечелила най-много места в изборите за Европейски парламент. Този път, както и в миналото, това е Европейската народна партия, в която членуват Християндемократическата партия на Ангела Меркел. И така, в Берлин, те предварително определиха Манфред Вебер, баварец и ръководител на фракцията на ЕНП, за поста председател на ЕК. \r\nГерманците искат да ръководят Европейската комисия за втори път от създаването на съюза през 1958 година. Но когато представителят на Германия го оглави за първи път през 1958-1967 г., интеграционните процеси в Европа не бяха дори близки до сегашните. Сега появата на германец начело на Европейската комисия ще бъде най-важната символична стъпка, защото след напускането на Великобритания Европейският съюз се превръща в германски проект. \r\nПариж не иска това - Еманюел Макрон се изказа против назначаването на Вебер, към него се присъединиха още няколко държави. В същото време французите се преструват, че въпросът не е за гражданството на кандидата: необходимо е, казват те, да се преразгледа самият принцип на назначаване от партийните фракции. \r\nКато ръководител на фракцията „Макрон”, т.е. ръководителят на асоциацията на либералните демократи в Европейския парламент, румънецът Дачиан Чолош, „след дискусиите със социалистите, ЕНП и зелените, стигнахме до заключението, че за кандидатурата на Вебер в момента няма мнозинство”. Тоест, в самия Европейски парламент няма съгласие за кандидата на Меркел, а ние нямаме нищо общо с това. \r\nМакрон твърди, че подкрепя представителя на своята фракция - еврокомисаря от Дания Маргрет Вестагер, но неофициално е известно, че Париж прокарва кандидатурата на Мишел Барние, който отговаря за преговорите с Лондон за Брекзит. Барние, между другото, също принадлежи към Европейската народна партия, тоест партията на Вебер. Така трикът на Макрон се шие с бял конец. \r\nВъпреки това Макрон се преструва, че не е против германците. \r\n„Кандидатите не бяха разглеждани днес според националността си. Нямам нищо против кандидатурата на Германия. Ако канцлерът Меркел беше кандидат, аз бих я подкрепил, защото тя има качествата и компетенциите, които биха й позволили да бъде добър ръководител на ЕК ”, коментира френският президент относно прекъсването на преговорите. Но Меркел не иска да се премества на общоевропейско ниво и уважава позицията си, добави Макрон. \r\nТук се появява интересно развитие. Ясно е, че Макрон е хитър и просто иска да прокара своя кандидат за поста или поне да не позволи на германците да реализират кандидатурата си. Той не вярва, че Меркел ще се съгласи да се премести от Берлин в Брюксел. \r\nСитуацията в Германия обаче е такава, че за самата Меркел възможността за преход към Европейската комисия може да бъде съвсем реална. Ясно е, че тя искаше да постави Вебер и чрез него през останалите две години на мандата й да изпълни немски планове за укрепване на европейската интеграция. Но в крайна сметка, тя може да остане без своя човек като ръководител на Европейската комисия и без канцлерство. \r\nЗащото шансовете управляващата коалиция в Берлин от ХДС-ХСС и ГСДП да оцелее до есента на 2021 г., когато трябва да се проведат редовните избори за Бундестаг, изглеждат все по-незначителни \r\nИма само един изход за социалдемократите - да се откъснат от Ангела Меркел, да напуснат коалицията, която убива ГСДП. Като младши партньор на ХДС-ХСС, социалдемократите загубиха както лицето, така и позицията си, но упорито остават лоялни към коалиционното споразумение. Може би позицията на Франк-Валтер Щайнмайер, президент на Федерална република Германия, играе голяма роля тук - той два пъти представляваше ГСДП в кабинета на Меркел, работи с нея повече от седем години (главно като ръководител на Министерството на външните работи). Дори и за президент на Германия, той беше номиниран от ХДС-ХСС. И въпреки че стана безпартиен след като беше избран преди две години като президент, Щайнмайер, разбира се, запази голямо влияние върху бившата си партия. В името на интересите на Германия и мястото й в обединена Европа, той лесно може да убеди социалдемократите да не разрушават коалицията, да останат с Меркел. Но е невъзможно да не забележим, че това убива най-старата немска партия. \r\nСкоро СПД ще избере нов лидер. И има голяма вероятност кандидатът, който настоява за излизане от голямата коалиция, да спечели. Дори и да не го направи веднага, през есента ГСДП я очаква друг студен душ - в три федерални провинции в Източна Германия ще се проведат избори за местни парламенти. И там ГСДП отново ще загуби гласове. След това, отговора на въпроса - раздяла с Меркел или смъртта на партията? Ще изглежда по-лесен. \r\nРазбира се, оттеглянето на ГСДП няма да лиши ХДС-ХСС от власт - те могат да съберат коалиция със \"зелените\" и \"свободните демократи\". Тази, която не се състоя след изборите през 2017 година. В новата ситуация шансовете за образуване на такава коалиция нарастват. Само, че цената на такава коалиция ще бъде самата Меркел. Ясно е, че това няма да е доброволно. Просто една или дори двете партии ще го поставят като едно от условията за присъединяването им към коалицията. \r\nТака че сега Ангела Меркел има основание да се замисли сериозно за хитрото предложение на Макрон: като смени позицията на германски канцлер с тази на премиер на обединена Европа, тя не само ще остане в голяма политика през следващите пет години, но ще гарантира на Германия контрол над Европейската комисия. Алтернатива за Меркел може да бъде ситуация, в която тази есен тя ще загуби поста на канцлер, след като не успя да наложи своя кандидат за европейски премиер.  Юлиян Марков", "date": "2019.06.24", "title": "„Взгляд“: Ангела Меркел обмисля преминаване на нова работа"}
{"url": "http://www.focus-news.net/news/2019/06/24/2673425/blagoevgrad-169-proverki-za-spazvane-na-razporedbite-na-trudovoto-zakonodatelstvo-sa-izvarsheni-ot-direktsiya-inspektsiya-po-truda-prez-may.html", "text": "169 проверки за спазване на разпоредбите на трудовото законодателство са били извършени от дирекция „Инспекция по труда“ – Благоевград през месец май. Това каза пред  Радио „Фокус“ – Пирин  директорът на дирекцията Славянка Симитчийска. По думите ѝ във връзка с постъпили сигнали са били извършени 22 проверки. „Сигналите са свързани с неизплатени трудови възнаграждения и обезщетения за неизползван платен годишен отпуск, неоформена трудова книжка при прекратяване на трудовите правоотношения, работа без трудови договори, неизплатени командировъчни на шофьори в отрасъл „Транспорт“, полагане на извънреден труд“, каза още Симитчийска. Тя добави, че са извършени и 2 проверки във връзка с трудови злополуки в отраслите „Строителство“ и „Търговия на едро“. \r\nЕкспертът информира също, че инспекторите са констатирали 768 нарушения към при проверките през май. По думите ѝ от тях 416 броя са свързани с нарушения на здравословните и безопасни условия на труд. „Става дума за нарушения, свързани с организацията на обученията и инструктажите, липса на актуални ел. измервания, липса на измервания на факторите на работната среда, липсата на осигурени лични предпазни средства и други“, каза още Симитчийска. Тя добави, че нарушенията, свързани с трудовите правоотношения са 351 броя, като най-често са свързани с работа над законоустановеното работно време, неосигурени почивки и отпуск. „През месеца са били установени 12 лица да полагат труд без сключен писмен договор и регистриран в териториалната дирекция на Националната агенция за приходите“, заяви Симитчийска. Тя посочи, че за отстраняване на констатираните нарушения са дадени 754 задължителни за изпълнение предписания. „Издадени са 3 броя постановления за обявяване на съществуването на трудовиправоотношения и 5 броя актове за спиране на работа“, отбеляза Симитчийска. По отношение актовете, които са били съставени, директорът на дирекцията обясни, че те са били в сектор „Строителство“, като по-голяма част от тях са били отстранени още в деня, в който е бил връчен акта. \r\nТя съобщи, че две леки трудови злополуки са регистрирали в областта през май, като едната е станала в Банско. „Става дума за възникнал инцидент при ремонт на тежкотоварен автомобил. Човекът не е пострадал тежко. Вече дори е възстановен на работа“, каза още Симитчийска. Тя добави, че другият инцидент е от Гоце Делчев. „Той е в сектор „Строителство““, допълни Симитчийска. Тя отбеляза, че и в този случай не става дума за тежък инцидент. \r\nЛивия НИНОВА", "date": "2019.06.24", "title": "Благоевград: 169 проверки за спазване на разпоредбите на трудовото законодателство са извършени от Дирекция „Инспекция по труда“ през май"}
{"url": "http://www.focus-news.net/news/2019/06/24/2673417/pozhar-gorya-v-tets-maritsa-iztok-2-obzor.html", "text": "Пожар горя в ТЕЦ „Марица Изток 2“. Малко след 10.00 часа на 24 юни се е възпламенила гума на един от абсорберите на сероочистващата инсталация на блок 8, който е в планов ремонт. Екип на пожарната към централата е реагирал светкавично. Не е имало непосредствена опасност за здравето на хората в района, както и замърсяване на въздуха. Не са пострадали и работници. \r\nВ рамките на няколко часа пожарът беше ограничен. В следствие на огъня се е срутил един от комините на ТЕЦ-а. На мястото на инцидента са били съсредоточени 14 пожарни екипа, автомеханична стълба и екип за химическа защита. Предполага се, че огънят е тръгнал от сероочистващата инсталация при извършване на ремонтни дейности. Предстои оглед от компетентните институции и оценка на нанесените щети.  \r\nНа място в ТЕЦ „Марица Изток 2“ отидоха министърът на енергетиката Теменужка Петкова и директорът на ГД „Пожарна безопасност и защита на населението“ главен комисар Николай Николов. Според енергийния министър пожарът няма да се отрази на сигурността на енергийната система. Петкова подчерта, че най-важното е, че няма жертви и пострадали хора. Тя благодари за бързата и адекватна реакция на работещите в държавната централа, както и на служителите на пожарната.  \r\nДва от блоковете на ТЕЦ-а - седми и осми, са в планов ремонт. По данни на изпълнителния директор на централата инж. Живко Динчев, предстои седми блок да бъде пуснат в експлоатация следващия месец, а осми блок – в края на август. Останалите блокове работят нормално.", "date": "2019.06.24", "title": "Пожар горя в ТЕЦ „Марица Изток 2“ (ОБЗОР)"}
{"url": "http://www.focus-news.net/news/2019/06/24/2673427/veliko-tarnovo-detskite-gradini-v-grada-shte-rabotyat-po-grafik-prez-mesetsite-yuli-i-avgust.html", "text": "Детските градини (ДГ) във Велико Търново ще работят по график през месеците юли и август. Заповедта е публикувана на интернет страницата на Общината,предаде репортер на  Радио „Фокус“ – Велико Търново . През юли ще работят ДГ „Ивайло”, ДГ „Слънце”, ДГ „Първи юни”, ДГ „Райна Княгиня”, ДГ„Ален мак”, ДГ „Пролет”. През месец август ще са отворени ДГ „Евгения Кисимова”, ДГ „Здравец”, ДГ „Соня”, ДГ „Иванка Ботева”, ДГ „Рада Войвода” и ДГ „Св. св.Кирил и Методий”, Филиал ДГ „Слънчев дом”. \r\nЗаповедта е връчена на директорите на детските градини за сведение и изпълнение. Ръководителите на съответните заведения трябва да осигурят оптимална натовареност на групите. По преценка на затворените детски градини трябва да се осигури дежурство. \r\nНадежда КРЪСТЕВА", "date": "2019.06.24", "title": "Велико Търново: Детските градини в града ще работят по график през месеците юли и август"}
{"url": "http://www.focus-news.net/news/2019/06/24/2673416/shumen-silen-dazhd-primesen-s-gradushka-vali-v-grada.html", "text": "Силен дъжд, примесен с градушка вали в Шумен, предаде репортер на  Радио „Фокус“-Шумен . Валежът е придружен и с вятър. Градушката е ситна. Улиците и тротоарите бързо се напълниха с вода. \r\nИвелина ИВАНОВА", "date": "2019.06.24", "title": "Шумен: Силен дъжд, примесен с градушка, вали в града"}
{"url": "http://www.focus-news.net/news/2019/06/24/2673428/blagoevgrad-natovaren-e-trafikat-po-avtomagistrala-struma-i-glaven-pat-e-79-na-mesta-patnite-nastilki-sa-mokri-i-hlazgavi.html", "text": "Натоварен е трафикът по автомагистрала „Струма“ и главен път Е-79, на места пътните настилки са мокри и хлъзгави. През деня обстановката е била спокойна и няма регистрирани тежки пътни инциденти. Това съобщиха за  Радио „Фокус“ – Пирин  от Областно пътно управление – Благоевград. Заради валежите е повишена опасността от падащи камъни в района на Кресненското дефиле и проходите Предел и Папаз Чаир. В региона няма въведени ограничения за движението на леки и товарни автомобили. Не се извършват ремонтни дейности. \r\nЛивия НИНОВА", "date": "2019.06.24", "title": "Благоевград: Натоварен е трафикът по автомагистрала „Струма“ и главен път Е-79, на места пътните настилки са мокри и хлъзгави"}
{"url": "http://www.focus-news.net/news/2019/06/24/2673432/blagoevgrad-zapochva-vii-teatralen-festival-talantino.html", "text": "И тази година стотици талантливи деца и младежи ще вземат участие в Националният фестивал „Талантино“. Това съобщиха от пресцентъра на  Община Благоевград . Той стартира на 25 юни и продължава до 29 юни. Прегледът на театралните школи ще бъде на сцената на Куклен театър в Дом на младостта.  \r\nВ VII  издание на фестивала са включени 32  постановки, които ще бъдат представени от малки и млади актьори от  Благоевград, София, Перник,Симитли ,Казанлък, Банкя,  Правец, Пазарджик, Бургас, Етрополе.  \r\nОфициалното откриване на фестивала е от 20.30 часа. Сред заглавията в програмата на седмото издание на „Талантино“ са: „Всеки змей това го знае“, “Таборът отива на небето“,  „Бурята“, един прекрасен ден“, „Лелята на Стаси“, Денят на прошката“, „Шестте пингвинчета“, „Мамино детенце“, „Поличба“, „Лодка в гората“ и др.   \r\nНачалото на всеки един от фестивалните дни е 10.00 часа. На 29 юни, от 12.30 часа, в Дом на младостта, ще се проведе и съпътсъваща програма – Международна научна конференция „Театрални школи, фестивали и публики, традиции, предизвикателства и нови посоки“. Фестивалът се организира от Община Благоевград, съвместно с Драматичен театър \"Енчо Халачев\", а входът е свободен.", "date": "2019.06.24", "title": "Благоевград: Започва VII театрален фестивал \"Талантино\""}
{"url": "http://www.focus-news.net/news/2019/06/24/2673433/dobrich-kinolozhka-izlozhba-sas-sastezatelen-harakter-shte-se-provede-na-stadion-kaliakra-v-kavarna.html", "text": "От 25 до 30 юни на стадион „Калиакра“ в Каварна ще се проведе Киноложка изложба със състезателен характер. Това съобщиха от пресцентъра на  Община Каварна . В изложбата ще се състезават над 800 кучета от Европа и Русия. Официалното откриване е на 25 юни от 17.30 часа, а на 30 юни ще се връчи голямата награда на комплексния победител.", "date": "2019.06.24", "title": "Добрич: Киноложка изложба със състезателен характер ще се проведе на стадион \"Калиакра\" в Каварна"}
{"url": "http://www.focus-news.net/news/2019/06/24/2673429/azerbaydzhan-ochakva-da-svarzhe-gazovata-si-sistema-s-haba-balkan.html", "text": "Република Азербайджан разчита на българския газов хъб “Балкан”, за да снабдява със синьо гориво не само Европейския съюз, но и страните от Западните Балкани. Това заяви външният министър на Азербайджан Елмар Мамадяров, който се срещна със заместник министър-председателя и министър на външните работи Екатерина Захариева, съобщиха от пресцентъра на  МВнР . Българският първи дипломат е на официално посещение в Баку. Стратегическото партньорство в енергетиката, инфраструктурата, търговията и транспорта между двете страни бе оценено като приоритет и от председателя на парламента Огтай Асадов, както и от министър-председателя на Република Азербайджан Новруз Мамадов, които също се срещнаха с вицепремиера Захариева. “Всички проекти в енергетиката се движат навреме. Газът ни достигна границата с ЕС при Гърция. Но Южният газов коридор не трябва да свършва с Италия, Гърция и България, а да стигне и до останалите балкански страни. България е важна като транзитна точка”, каза министър Мамадяров. Вицепремиерът Захариева заяви, че подкрепя думите на азербайджанския си колега и същата е целта и на българското правителство. “Мисля, че Южният газов коридор е важен за целия регион, не само за отделни страни. Междусистемната газова връзка България - Гърция ще ни даде истинска енергийна диверсификация. Работим по газовия хъб “Балкан” и за свързване на газопреносната си мрежа с всички съседни страни. Имаме инфраструктурата и може да бъдем транзитна страна, както и да бъдем стратегически партньор на Азербайджан”, каза българският външен министър.   \r\nПо време на официалното посещение в България на министъра на външните работи на Азербайджан Елмар Мамадяров по покана на Захариева през октомври м.г. бе проведена първата сесия на Стратегическия диалог България- Азербайджан. След изграждането на Южния газов коридор и интерконектора България - Гърция, нашата страна ще получава до 1 млрд. куб. м. газ годишно. На 14 май 2019 г. приключи успешно процедурата за възлагане на обществената поръчка за проектиране, доставка и строителство на междусистемната газова връзка Гърция – България.  На 22 май 2019 г. в присъствието на премиерите на България и Гърция,  на първия вицепремиер на Азербайджан и на зам.-председател на Европейската комисия бе даден старт на строителството на  интерконектора. “Надявам се азербайджанският газ да стигне България през 2020 година”, заяви пред Захариева и премиерът на страната - Новруз Мамадов. Той заяви, че би очаквал България да участва и в трансграничните транспортни проекти на Азербайджан, които целят да свържат Азия и Европа.  \r\n“Нашите две страни са със стратегическо местоположение и трябва да използваме това заедно. Ще работя за срещи между транспортните министри, които да обмислят бъдещото ни сътрудничество”, каза българският вицепремиер.  \r\n“Нашите страни се радват на прекрасни отношения. Имаме изключително добри перспективи в различни сфери на икономиката”, допълни премиерът Мамадов и каза, че се очаква развитие и по проекта за газификация на домакинствата в България от компанията СОКАР.  \r\nЕкатерина Захариева подчерта, че се наблюдава увеличение на стокообмена с 34% и на туристите със 76% след откриването на директна самолетна линия Баку - София, но има много повече какво да се желае.  \r\nБългарските стоки са били познати във вашата стана по времето на социализма, време е да се завърнем на вашия пазар, каза Захариева. “Да, ние си спомняме за България именно заради високото качество на вашите стоки”, каза премиерът Мамадов.  \r\nПредседателят на парламента Огтай Асадов също заяви, че отдава изключително значение на ролята на България за износа на азербайджански газ. Само преди дни Асадов предаде в Баку ротационното председателство на Парламентарната асамблея на Черноморското икономическо сътрудничество на председателя на българския парламент Цвета Караянчева. Той подчерта изключително доброто взаимодействие между групите за приятелство в двата законодателни органа.", "date": "2019.06.24", "title": "Азербайджан очаква да свърже газовата си система с хъба “Балкан”"}
{"url": "http://www.focus-news.net/news/2019/06/24/2673430/prof-d-r-viliyan-platikanov-universitetska-bolnitsa-sv-marina-varna-ne-e-zadalzhitelno-da-se-vzimat-edin-kup-hapcheta-za-da-se-lekuva-bolkata-tryabva-promyana-v-povedenieto-na-choveka.html", "text": "Не е задължително да се взимат един куп хапчета, за да се лекува болката, просто трябва промяна в поведението на човека. Това каза в интервю за  Радио „Фокус“ – Варна  проф. д-р Вилиян Платиканов, началник на Клиниката по анестезиология и интензивно лечение във варненската университетска болница „Св. Марина”. По думите му, често хроничната болка не е вследствие на някакво неврологично увреждане или травма, а може да бъде причинена от неправилната позиция на човека. Професорът даде пример с така наречения “low back pain“, или болка в долния участък на гръбначния стълб или кръста.  \r\n„Има хора, които страдат години наред от това нещо. Причината често пъти не е в кокетно неврологично увреждане там на корен или др., причината е в позицията, в която стои човека. В лошата позиция по време на сън, причината е в липса на рехабилитация, или причината е стоенето в някакви принудителни пози“, заяви проф. Платиканов. По думите му, именно тук е важната роля на специалиста, който да насочи пациента към правилното лечение, преди той да си е причинил повече вреда чрез използването на неправилно самолечение. „Нека хората да знаят, че всички хапчета и всички лекарства, особено тези взимани безразборно и не по показания, имат своите странични ефекти и своите усложнения. Така, че нека, казал го е народа: „Един пирон да имаш, дай го на майстор да ти го забие.“ Така, че тогава, когато човек има проблем, нека отиде при специалист, който е най-навътре в нещата и би могъл да му помогне“, отбеляза проф. Платиканов.  \r\nТой допълни, че тъй като лечението на болката е изключително комплексно, налага консултация с голям спектър от специалисти, сред които анестезиолози, невролози, социални работници и др. Подобни изследвания и прегледи могат да се правят в новооткрития кабинет за лечение на болката в ДКЦ „Св. Марина“ след предварително записване по телефона. \r\nБояна АТАНАСОВА", "date": "2019.06.24", "title": "Проф. д-р Вилиян Платиканов, Университетска болница „Св. Марина“ – Варна: Не е задължително да се взимат един куп хапчета, за да се лекува болката, трябва промяна в поведението на човека"}
{"url": "http://www.focus-news.net/news/2019/06/24/2673431/umbal-sv-anna-64-godishna-zhena-e-v-tezhko-sastoyanie-sled-verizhnata-katastrofa-na-am-hemus.html", "text": "64-годишна жена е в тежко състояние след верижна катастрофа на АМ \"Хемус\". Това съобщиха от пресцентъра на  УМБАЛ \"Св. Анна\" - София . Жената е приета в болничното заведение с фрактура на бедрена кост. Предстоят допълнителни изследвания.", "date": "2019.06.24", "title": "УМБАЛ \"Св. Анна\": 64-годишна жена е в тежко състояние след верижната катастрофа на АМ \"Хемус\""}
{"url": "http://www.focus-news.net/news/2019/06/24/2673434/veliko-tarnovo-obshtinata-predostavya-nad-30-sotsialni-uslugi-finansirani-ot-darzhavniya-byudzhet.html", "text": "Община Велико Търново предоставя Над 30 социални услуги, финансирани от държавния бюджет. Това съобщи пред журналисти директорът на Дирекция „Здравеопазване и социални дейности” в Общината Росица Димитрова, предаде репортер на  Радио „Фокус“ – Велико Търново . Тя посочи, че услугите са насочени както за деца, така и за възрастни хора и за хора с увреждания.  \r\n„Вече имаме по-голям брой социални услуги за пълнолетни, отколкото за деца. Това е един резултат, който е благодарение на съвместните ни усилия през годините. За нас е важна  подкрепата на децата в семейна среда и максимално се стремим децата да останат и да се отглеждат в семейна среда. Само в случаите, когато средата по една или друга причина е застрашаваща живота и здравето на детето, тогава то да бъде извеждано от семейната среда и то да бъде за кратко време. Затова казвам, че за нас е много важно, че за тези 10 години нараснаха услугите, предоставяни на хора с увреждания и възрастни хора, както 24-часови, така и услугите дневна форма – центровете за социална рехабилитация и интеграция, за грижите в домашна среда като лични асистенти и домашни помощница, социални асистенти, дневните центрове за пълнолетни лица с увреждания , дневния центъра за стари хора. Разширихме и доста от услугите за хора с увреждания, различни от специализираните институции или домове, с изграждането на защитени жилища и на центрове за настаняване от семеен тип“, посочи Росица Димитрова.  \r\nТя съобщи, че съобразно плана за деинституционализация за възрастни хора с увреждания предстои закриването на дома в село Пчелище и изграждането на четири центъра за грижи за лица с умствена изостаналост. Те ще се намират в землището на село Церова кория и ще са с капацитет 60 лица. Паралелно с това съществуващата в момента сграда ще бъде адаптирана за нуждите на нов Център за социална рехабилитация и интеграция за лица с психични разстройства и с умствена изостаналост. \r\nНадежда КРЪСТЕВА", "date": "2019.06.24", "title": "Велико Търново: Общината предоставя Над 30 социални услуги, финансирани от държавния бюджет"}
{"url": "http://www.focus-news.net/news/2019/06/24/2673426/do-kraya-na-sedmitsata-komisiyata-za-finansov-nadzor-shte-predstavi-rezultatite-ot-proverkata-na-evrohold-balgariya-ad.html", "text": "В периода след публикуваното на 24.04.2019 г. прессъобщение, във връзка с намерението за предстоящи придобивания на „ЧЕЗ Разпределение България“ АД  и „ЧЕЗ Електро България“ АД от „Еврохолд България“ АД, Комисията за финансов надзор продължава работата си по четири проверки на дейността на „Еврохолд България“ АД и на дейността на три застрахователни дружества от групата на холдинга. Toва съобщиха от пресцентъра на  КФН . Проверяват се финансовото състояние и капацитета на дружествата с оглед на бъдещи придобивания. \r\nСтановището на КФН за финансовото състояние на купувача е от изключителна значимост с оглед на факта, че освен опит в сектора от него ще се очаква и сериозен финансов ресурс – от една страна за заплащането на инвестицията по изкупуването и от друга - за поддържането на адекватна инфраструктура в електроснабдителния сектор.  \r\nКФН има ангажимент да предостави до края на настоящата седмица – 28 юни 2019 г., констатираните до момента факти и обстоятелства на компетентните институции – Главна прокуратурата и Държавна агенция „Национална сигурност“, с цел информираност и обективност. При окончателно приключване на проверките в законоустановения срок отговорните институции ще получат резултатите от тях заедно с наличните факти и заключения. Комисията също така поема отговорността да информира обществеността за момента на приключване на проверките.", "date": "2019.06.24", "title": "До края на седмицата Комисията за финансов надзор ще представи резултатите от проверката на „Еврохолд България“ АД"}
{"url": "http://www.focus-news.net/news/2019/06/24/2673436/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в областта. Това съобщи за  Радио „Фокус” – Кюстендил  дежурният в Областно пътно управление – Кюстендил. Няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми.  \r\nРемонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява в една лента поради ремонтни дейности на мост над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. \r\nВенцеслав ИЛЧЕВ", "date": "2019.06.24", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/06/24/2673438/tass-vladimir-putin-prodalzhi-kontrasanktsiite-s-dve-godini.html", "text": "Руският президент Владимир Путин подписа указ, който удължава до 31 декември 2020 г. някои специални икономически мерки срещу държави, наложили санкции на Руската федерация. Документът е публикуван на официалния портал за правна информация, предава  TACC .  \r\nПравителството е натоварено да осигурява реализирането на мерките за изпълнение на този указ и, ако е необходимо, да прави предложения за промяна на продължителността на тези насрещни санкции. \r\nВ друг документ Путин е променил нормите на първоначалния указ за контра-санкции от 6 август 2014 г. По-специално, документът установява разрешение за транзитни превози на стоки през Русия \"при условие, че се гарантира тяхната проследимост с помощта на система за управление, базирана на технологията GLONASS\". В този случай тези стоки трябва да бъдат запечатани и водачите, участващи в транзита на този товар, трябва да имат съответните регистрационни талони. В допълнение, сега указът изрично разрешава вноса на стоки под санкционен режим от физически лица за лична употреба. \r\nПодобни изменения бяха направени и в постановлението от 22 октомври 2018 г. за контрасанкции срещу Украйна. \r\nПрез март 2014 г., във връзка със ситуацията в Украйна, Европейският съюз и редица страни, включително САЩ, Канада, Австралия, Япония, Швейцария, Нова Зеландия и Исландия, започнаха да налагат санкции срещу Русия. По-специално се появиха списъците със санкции срещу руски физически и юридически лица. Ограничителните мерки включват забрана за влизане, замразяване на сметки. Освен това бяха въведени така наречените секторни санкции: активите на компаниите, попадащи под тях, не бяха замразени, а бяха наложени ограничения за средносрочни и дългосрочни кредити. \r\nВ отговор на тези действия на 6 август 2014 г. руският президент Владимир Путин подписа указ \"За прилагането на някои специални икономически мерки за осигуряване на сигурността на Руската федерация\". На следващия ден, въз основа на документа, руското правителство наложи забрана върху вноса на редица хранителни продукти от Съединените щати, Европейския съюз, Норвегия, Австралия и Канада. \r\nСлед като страните-членки на ЕС разшириха санкциите си срещу Русия на 22 юни 2015 г., на 24 юни Путин удължи ембаргото с нов указ още една година. Впоследствие той беше удължен два пъти, последният път – на 12 юли 2018 г. - до края на 2019 година.  Юлиян Марков", "date": "2019.06.24", "title": "ТАСС: Владимир Путин продължи контрасанкциите с две години"}
{"url": "http://www.focus-news.net/news/2019/06/24/2673435/veliko-tarnovo-po-20-detsa-se-vklyuchvat-v-zanimaniyata-na-ploshtadkite-za-patna-bezopasnost-i-prilozhno-koloezdene-vav-velkikotarnovskoto-selo-balvan.html", "text": "По 20 деца се включват в заниманията на площадките за пътна безопасност и приложно колоездене към Центъра за превенция и спорт във велкикотърновското село Балван. Това каза полицейски инспектор Красимир Косев от сектор „Пътна полиция” при Областната дирекция на МВР, предаде репортер на  Радио „Фокус“ – Велико Търново . Той посочи, че обученията  на децата от 20-те центъра за работа с деца и младежи през летните месеци продължава. Заниманията се осъществяват по график – по два пъти в седмицата. Последното е било на 21 юни с децата от Шемшево и Леденик. По думите на инспектор Косев интересът към тези площадки от страна на децата е много голям. Те идват както със своите възпитатели, така и със своите родители. \r\nТой съобщи, че на 2-ри юли ще бъде разкрита и Лятната детска академия. Тази година откриването ще се състои в Дебелец. Продължава и съвместната кампания на Община Велико Търново и сектор „Пътна полиция“ към Областната дирекция на МВР – Велико Търново  „Да пазим децата на пътя“. Тя стартира на 31 май. В нея участват полицейски служители и деца от над 14 населени места в общината. Заедно те раздават листовки на водачите на МПС. Предстои да се реализират още пет  акции до края на месец септември. \r\nНадежда КРЪСТЕВА", "date": "2019.06.24", "title": "Велико Търново: По 20 деца се включват в заниманията на площадките за пътна безопасност и приложно колоездене във велкикотърновското село Балван"}
{"url": "http://www.focus-news.net/news/2019/06/24/2673440/smolyan-povishena-e-opasnostta-ot-padashti-kamani-po-vsichki-patishta-v-oblastta-patnite-nastilki-sa-mokri-na-mesta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е облачно, на отделни места вали дъжд и там пътните настилки са мокри. През деня не са получавани сигнали за инциденти по пътищата в областта. Заради валежите и пресечения релеф на региона е повишена опасността от падащи камъни по всички пътища в областта. \r\nДвижението по пътя Средногорци – Рудозем се осъществява с повишено внимание поради ремонтни дейности. Движението по пътя Борино – Грохотно – Девин в село Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по пътя Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян вали слаб дъжд, автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.06.24", "title": "Смолян: Повишена е опасността от падащи камъни по всички пътища в областта, пътните настилки са мокри на места"}
{"url": "http://www.focus-news.net/news/2019/06/24/2673441/sliven-panorama-na-obrazovanieto-shte-bade-otkrita-v-grada.html", "text": "Панорама на образованието ще бъде открита във вторник, на 25 юни, от 10.00 часа във фоайето на ДТ „Стефан Киров“-Сливен. Това съобщиха от пресцентъра на  Община Сливен . \r\nТя се организира от Регионално управление на образованието – Сливен, Община Сливен и ЦПЛР – Център за кариерно ориентиране – Сливен. В събитието ще участват средните училища, профилираните и професионалните гимназии от град Сливен, висши училища – Филиал Сливен на Медицински университет – Варна „Проф. д-р Параскев Стоянов“, ИПФ и Колеж – Сливен към Технически университет – София, както и Дирекция „Бюро по труда“ - Сливен. Целта е образователните институции да представят възможностите за прием през учебната 2019/2020 година и условията, които предоставят. \r\nУчениците, родителите и гражданите, които проявяват интерес, биха могли да посетят Панорамата на образованието от до 18.00 часа.", "date": "2019.06.24", "title": "Сливен: Панорама на образованието ще бъде открита в града"}
{"url": "http://www.focus-news.net/news/2019/06/24/2673443/burgas-vazstanoveno-e-dvizhenieto-po-patya-burgas-sozopol.html", "text": "Възстановено е движението по пътя Бургас – Созопол. Това съобщи за  Радио „Фокус“ - Бургас  Цветелина Рандева, говорител на ОДМВР - Бургас. Пътя Бургас – Созопол, непосредствено след кв. „Крайморие“ бе затворен заради пътен инцидент между камион и лек автомобил с бургаска регистрация, с метанова уредба. В следствие на произшествието бе възникнало запалване, което обхванало и двете превозни средства. \r\nДеница ДИМИТРОВА", "date": "2019.06.24", "title": "Бургас: Възстановено е движението по пътя Бургас – Созопол"}
{"url": "http://www.focus-news.net/news/2019/06/24/2673446/ministar-krasimir-valchev-i-poslanikat-na-sasht-n-pr-erik-rubin-shte-obsadyat-razshiryavane-na-vazmozhnostite-na-balgarite-i-amerikantsite-da-uchastvat-v-akademichni-programi-za-obmen.html", "text": "Министърът на образованието и науката Красимир Вълчев и посланикът на САЩ Н. Пр. Ерик Рубин ще обсъдят на 25 юни финансовата подкрепа и разширяването на възможностите на българите и американците да участват в академични програми за обмен, включително в науката, чрез Българо-американската комисия за образователен обмен „Фулбрайт“. Това съобщиха от пресцентъра на  Министерството на образованието и науката  (МОН). След срещата е предвиден брифинг за медиите в 11.30 ч. на 5 етаж в МОН - „Ротонда“.", "date": "2019.06.24", "title": "Министър Красимир Вълчев и посланикът на САЩ Н. Пр. Ерик Рубин ще обсъдят разширяване на възможностите на българите и американците да участват в академични програми за обмен"}
{"url": "http://www.focus-news.net/news/2019/06/24/2673439/api-vazstanoveno-e-dvizhenieto-v-izprevarvashtata-lenta-pri-59-km-na-am-struma-v-posoka-blagoevgrad.html", "text": "Възстановено е движението в изпреварващата лента при 59 км на АМ \"Струма\" в посока Благоевград. Това съобщиха от  Агенция „Пътна инфраструктура“ .", "date": "2019.06.24", "title": "АПИ: Възстановено е движението в изпреварващата лента при 59 км на АМ \"Струма\" в посока Благоевград"}
{"url": "http://www.focus-news.net/news/2019/06/24/2673447/telma-makedoniya-varhovniyat-sad-otlozhi-prisadata-na-gordana-yankulovska.html", "text": "Една седмица преди да влезе в затвора Върховния съд  отложи изтърпяването на четиригодишната присъда на бившият министър  Гордана Янкуловска за случая \"Танк\" с бронирания мерцедес, съобщава телевизионният канал  “Телма“ . \r\nТова е второто отлагане в полза на Янкуловска. Първоначално тя е поискала и получила разрешение от наказателния съд за отглеждане на бебе, което все още не е навършило една година и трябвало да влезе в затвора в Идризово на 1 юли. Новото отлагане не посочва конкретна дата. Дали и кога ще отиде в затвора Върховният съд ще обяви в момента, в който тя реши да обжалва присъдата си. Дали това ще стане преди съдебната ваканция или след това не е известно. Дотогава тя ще бъде на свобода. Информацията за отлагането бе обявена от Наказателния съд, след като пристигна решението на Върховния съд. \r\nВ решението се посочва, че изпълнението на присъдата, постановено с решение на Основния наказателен съд - Скопие от 08.10.2018 г., е потвърдено и изменено в частта за присъдата с решение на Апелативния съд - Скопие от 25.03.2019 г., с което Янкуловска е призната за виновна за престъплението \"Злоупотреба с служебно положение и власт\" и е осъдена на четири години лишаване от свобода до вземането на решение по подадените искания за извънредно преразглеждане на присъдата от Върховния съд. \r\nОт съда засега няма информация с какви мотиви съдиите са решили да отложат присъдата на бившия министър. Защитата на Янкуловска твърди, че все още не е получила решението на Върховния съд, но те заявяват, че от член 466, параграф 4, въз основа на който се иска отлагането, не изисква да бъдат посочени конкретни причини. \r\nТакова искане за отлагане на присъдата от Върховния съд беше поискано от бившия премиер Никола Груевски още през октомври, преди да избяга в Будапеща. Той бе осъден на две години затвор по същото дело, но Янкуловска бе съдена в отделна процедура поради бременност. Случаят му бе отнесен до Върховния съд. Така в следващия период се очаква Върховният съд да вземе решение както за неговата, така и за молбата на Янкуловска за извънредно преразглеждане на присъдата. Върховният съд може да потвърди, намали и отмени присъдата.  Юлиян Марков", "date": "2019.06.24", "title": "„Телма“ (Македония): Върховният съд отложи присъдата на Гордана Янкуловска"}
{"url": "http://www.focus-news.net/news/2019/06/24/2673444/api-dvizhenieto-po-patya-kraishte-banya-se-osashtestvyava-v-edna-lenta-poradi-ptp.html", "text": "Движението по път II-84 Краище - Баня се осъществява в една лента поради ПТП. Това съобщиха от  Агенция „Пътна инфраструктура“ . От АПИ съветват шофьорите да се придвижват с повишено внимание и съобразена скорост, като спазват указанията на \"Пътна полиция\".", "date": "2019.06.24", "title": "АПИ: Движението по пътя Краище - Баня се осъществява в една лента поради ПТП"}
{"url": "http://www.focus-news.net/news/2019/06/24/2673448/burgas-suhi-i-normalno-prohodimi-sa-patnite-nastilki-v-oblastta.html", "text": "Сухи и нормално проходими са пътните настилки в област Бургас. Това съобщиха за  Радио „Фокус“ – Бургас  от Областното пътно управление. Видимостта е отлична, няма затворени пътни участъци.  \r\nИнтензивно е движението по входно-изходните пътни артерии на град Бургас. Струпване на автомобили се наблюдава в района на кръстовището между улиците „Спортна“ и „Индустриална“, между улиците „Булаир“ и „Константин Фотинов“, както и при кръстовището с кръгово движение „Трапезица“. Натоварен е трафикът и по бул. „Захари Стоянов“ в посока от и към ж. к. „Меден рудник“. \r\nДеница ДИМИТРОВА", "date": "2019.06.24", "title": "Бургас: Сухи и нормално проходими са пътните настилки в областта"}
{"url": "http://www.focus-news.net/news/2019/06/24/2673451/sport-novata-nomer-1-v-zhenskiya-tenis-otkaza-turnir-zaradi-kontuziya.html", "text": "Тенис: Новата номер 1 в света при жените Ашли Барти се отказа от турнира в Ийстбърн поради травма. 23-годишната тенисистка, която се превърна в първата австралийка, достигнала до номер 1 в световната ранглиста от 43 години насам, когато спечели надпреварата в Бирмингам, е получила контузия на ръката. Ашли Барти, която спечели Ролан Гарос по-рано през този месец и е в серия от 12 поредни победи, заяви, че е оптимистично настроена относно Уимбълдън, където ще бъде поставена под номер 1 в основната схема на турнира.", "date": "2019.06.24", "title": "Спорт: Новата номер 1 в женския тенис отказа турнир заради контузия"}
{"url": "http://www.focus-news.net/news/2019/06/24/2673450/api-na-25-yuni-ot-1000-ch-do-1500-ch-shte-bade-ogranicheno-dvizhenieto-v-aktivnata-lenta-za-varna-v-tunel-praveshki-hanove-na-am-hemus.html", "text": "На 25 юни, от 10 ч. до 15 ч. движението за Варна в тунел „Правешки ханове“ на АМ „Хемус“ ще се осъществява в изпреварващата лента, поради ремонтни дейности на антена на мобилен оператор. Това съобщиха от пресцентъра на Агенция \"Пътна инфраструктура\". Шофьорите да карат внимателно. Необходимо е шофьорите да карат внимателно и със съобразена скорост, като спазват поставената сигнализация.", "date": "2019.06.24", "title": "АПИ: На 25 юни от 10.00 ч. до 15.00 ч. ще бъде ограничено движението в активната лента за Варна в тунел „Правешки ханове“ на АМ „Хемус“"}
{"url": "http://www.focus-news.net/news/2019/06/24/2673437/prof-georgi-rachev-valezhnata-obstanovka-s-golyam-intenzitet-i-teritorialen-obhvat-shte-priklyuchi-v-sryada-v-chetvartak-ni-ochakva-dosta-slanchevo-i-toplo-vreme.html", "text": "Валежната обстановка с голям интензитет и териториален обхват ще приключи в сряда, в четвъртък ни очаква доста слънчево и топло време. Това каза климатологът проф. Георги Рачев в интервю за  Агенция „Фокус“  по повод валежната обстановка, обхванала почти цялата страна. Той отчете, че и сега времето не е студено. „Там, където има бури, обикновено температурата бързо се понижава. В София от 26 градуса, днес температурата падна на 18 градуса и отново започна да се увеличава. Това се случва навсякъде, където има валежи. Четвъртък ще е топло с температури между 27 и 32 градуса. Петък и събота отново ще има едно допълнително лабилизиране на атмосферата. В неделя, понеделник и вторник ще има неочаквано хубаво типично юнско време. От вторник следващата седмица ни очаква доста по-топло време с температури между 29 и 34 градуса“, допълни още проф. Рачев. По думите му нищо чудно на места температурите да достигнат и 35 градуса. Той увери, че Джулай морнинг ще бъде посрещната със сравнително хубаво време, много много слънце и високи температури. „Валежите ще намалеят и това ще бъде чак към 4-5 юли – слънчево и горещо, типично юлско време“, допълни още той.  \r\nДеница КИТАНОВА", "date": "2019.06.24", "title": "Проф. Георги Рачев: Валежната обстановка с голям интензитет и териториален обхват ще приключи в сряда, в четвъртък ни очаква доста слънчево и топло време"}
{"url": "http://www.focus-news.net/news/2019/06/24/2673452/aktsenti-v-sutreshniya-blok-dobro-utro-balgariya-po-radio-fokus-na-25-yuni.html", "text": "Над 17 души са задържани за участие в най-голямата престъпна група за трафик на мигранти, която действа на територията на България. Действията са част от операцията „Халифакс“, започнала през миналата година. Колко опасни са процесите, създадени от нелегалната миграция и какви са реалните мащаби? Коментар по темата ще потърсим от проф. Димитър Димитров, завеждащ катедра „Национална и регионална сигурност” в Университета за национално и световно стопанство.  \r\nСлед шумния скандал около „Апартаментгейт“ последва тих финал. Антикорупционната комисия не откри нарушения около „апартаментите на властта”. Прекратени са имотните проверки срещу всички 11 проверявани. Това ли е развръзката и удовлетворяваща ли е тя ще попитаме социолога Юрий Асланов.   \r\nВ края на седмицата предстои официалното откриване на летния сезон в курорта Пампорово. По този повод всички лифтови съоръжения ще работят безплатно. Какво още ще очаква посетителите ще научим от изпълнителния директор на „Пампорово“ АД Мариян Беляков.  \r\nВ минутите след 09.00 часа Венцеслав Илчев от  Радио „Фокус“-Кюстендил  ще ни разкаже повече за това как Дупница ще отбележи 110 години от рождението на писателя Димитър Димов.  Тези и още теми - в сутрешния блок   на   от 06.00 до 10.00 часа на 25 юни, с водещ Виктория Месробович - Кувенджиева.", "date": "2019.06.24", "title": "Акценти в сутрешния блок „Добро утро, България“ по Радио „Фокус“ на 25 юни"}
{"url": "http://www.focus-news.net/news/2019/06/24/2673445/chez-razpredelenie-buryata-i-gramotevitsite-sa-prichinili-problemi-s-elektrozahranvaneto-v-kv-lyulin-bankya-i-selo-zheleznitsa.html", "text": "Бурята и гръмотевиците са причинили проблеми с електрозахранването в кв. „Люлин“, Банкя и село Железница. Това съобщиха от пресцентъра на  ЧЕЗ Разпределение . В резултат на бурята и гръмотевиците в София е имало изключвания на тока по периферията на града. Екипи на ЧЕЗ ще направят изследвания, за да се установи дали някъде има повреда.  \r\nЦветилена СИМЕОНОВА", "date": "2019.06.24", "title": "ЧЕЗ Разпределение: Бурята и гръмотевиците са причинили проблеми с електрозахранването в кв. „Люлин“, Банкя и село Железница"}
{"url": "http://www.focus-news.net/news/2019/06/24/2673442/prezidentat-rumen-radev-nalozhi-veto-na-promenite-v-zakona-za-ustroystvoto-na-chernomorskoto-kraybrezhie.html", "text": "Президентът Румен Радев наложи вето върху два параграфа от Закона за изменение и допълнение на Закона за устройството на Черноморското крайбрежие. Това съобщиха от  прессекретариата на държавния глава .   \r\nВ мотивите си държавният глава заявява, че не се противопоставя на опита да бъдат въведени правила, нормативи и стандарти, както изрично повелява чл. 55 от Конституцията, прокламиращ основното право на здравословна и благоприятна околна среда.    \r\nСпоред президента обаче, режимът за „диво къмпингуване“ става по-рестриктивен, като се въвеждат значителни ограничения в сравнение с досегашния ред. Тази промяна е предложена между двете гласувания на законопроекта, без обществено обсъждане, което оставя без отговор редица въпроси. Президентът подчертава, че ограниченията за „диво къмпингуване“ по Черноморието са вече в закона, а местата, където ще може да се къмпингува, не са определени. Не са определени и условията за ползване и престой в тези места, т.е. няма ги стандартите и нормативите, които са изрично предвидена в Конституцията гаранция за осъществяването на основното право на чиста околна среда.  \r\nОсвен рестриктивни правила, с промените в закона се въвеждат и строги санкции за тяхното нарушаване. При липсата на яснота за капацитета на местата, разрешени за разполагане на палатки, кемпери или каравани, не може категорично да се твърди, че е намерена най-щадящата мярка за постигане на желания резултат - опазването и възпроизводството на околната среда. Налага се извод за несъразмерност между строгите санкции към гражданите и липсата на строгост към дължимата грижа от страна на държавата.", "date": "2019.06.24", "title": "Президентът Румен Радев наложи вето на промените в Закона за устройството на Черноморското крайбрежие"}
{"url": "http://www.focus-news.net/news/2019/06/24/2673453/veliko-tarnovo-patyat-lozen-polski-trambesh-e-ogranichen-za-dvizhenie-na-mps-s-obshta-masa-nad-12-t.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е облачно. Пътните настилки са сухи. Температурата е 25 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма - Кесарево, поради намален габарит на пътното платно. Срокът на организацията на движение е до 31 август. Обходният маршрут е Чешма - Сливовица - Горско Ново село - Джулюница - Кесарево. \r\nПътят Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nПоради ремонт на асфалтовата настилка движението по пътя Поликраище – Горна Оряховица се осъществява в едната лента. Трафикът ще се регулира с пътни знаци и регулировчици до 30 септември. \r\nДвижението по пътя Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. \r\nДвижението в участък от пътя Павликени – Самоводене се осъществява в едната лента с последователно пропускане поради извършване на превантивен ремонт. Движението ще се регулира със светофарна уредба, пътни знаци и регулировчици, до 27 юли. \r\nНадежда КРЪСТЕВА", "date": "2019.06.24", "title": "Велико Търново: Пътят Лозен – Полски Тръмбеш е ограничен за движение на МПС с обща маса над 12 т"}
{"url": "http://www.focus-news.net/news/2019/06/24/2673454/prezidentat-rumen-radev-darzhavite-chlenki-tryabva-da-podkrepyat-mehanizmite-na-oon-za-reshavane-na-mezhdunarodni-krizi.html", "text": "Организацията на обединените нации не е перфектен инструмент за разрешаване на кризи в международен план, но няма друг по-добър от него. Държавите-членки трябва да подкрепят усилията на ООН в тази насока, така че да укрепваме нейните механизми. Това заяви президентът Румен Радев пред български журналисти в Женева след двустранни срещи в сградата на ООН в Женева, съобщиха от  прессекретариата на държавния глава . Президентът е в Швейцария за участието си в 41-ата сесия на Съвета на ООН по правата на човека.  \r\nПрезидентът Румен Радев разговаря с Майкъл Мьолер – генерален директор на Службата на ООН в Женева, с когото обсъдиха усилията на ООН за решаване на съвременните предизвикателства, свързани с миграцията и бежанците, глада, негативните ефекти от глобализацията, горещите и  замразени конфликти. „ООН е основният форум за справяне с тези тежки проблеми“, заяви държавният глава.   \r\nСред темите на разговора с Майкъл Мьолер беше и изграждането на Международен институт за устойчиви технологии в Югоизточна Европа, усилията за чието създаване президентът Радев подпомага близо две години. „Още преди година и половина предложих 10 държави от региона ни да направим заедно меморандум, който да бъде подписан от всички премиери на държавите от Югоизточна Европа за създаването на институт с прилежаща лаборатория за научни изследвания. Все още той не е подписан“, заяви Румен Радев, като допълни, че очаква по-активни действия от българското правителство в подкрепа на научната инфраструктура и развитието на световна наука в региона.   \r\nВърховния комисар по правата на човека Мишел Башле и президентът Румен Радев също проведоха среща днес, на която обсъдиха приоритетите и позициите на България по темата за зачитане на човешките права. За България е полезен периодичният преглед, който организацията прави на страните-членки, защото той дава насоки как да развиваме своите основни дейности, заяви държавният глава.  \r\nБългария за първи път е член на Съвета по правата на човека на ООН, което е признание за усилията, които полага страната ни в тази област, посочи Румен Радев. „Тук съм да подкрепя многостранния подход в международните отношения, който през последните години е подложен на особено силен натиск“, заяви още президентът.", "date": "2019.06.24", "title": "Президентът Румен Радев: Държавите-членки трябва да подкрепят механизмите на ООН за решаване на международни кризи"}
{"url": "http://www.focus-news.net/news/2019/06/24/2673457/afp-belgiya-arestuva-mazh-zapodozryan-v-planirane-na-ataka-sreshtu-amerikanskoto-posolstvo.html", "text": "Белгийската полиция за борба с тероризма арестува мъж, заподозрян в заговор за нападение срещу американското посолство в Брюксел, съобщиха федералните прокурори в понеделник, цитирани от  AFP . \r\nСилите за сигурност в събота са арестували мъж след \"събиране на признаци, пораждащи страхове за нападение срещу американското посолство\", съобщиха от прокуратурата. \r\n\"Заподозряният е задържан за предполагаем опит за нападение в рамките на терористичен контекст и подготовка на терористично престъпление\", се казва в изявление. \r\nЗаподозряният е идентифициран само като М.Г. Представен е в понеделник сутринта пред съдия-следовател, който е разпоредил задържането му. \r\nТой отрича всякакво участие в предполагаемия заговор. \r\nИзточник, близък до разследването, каза пред AFP, че заподозряният е белгиец на около 40 години, който е \"повдигнал подозрение заради поведението си\". \r\nТой е бил забелязан да „разузнава” в района на посолството, преди да бъде арестуван, добави източникът.  Юлиян Марков", "date": "2019.06.24", "title": "АFP: Белгия арестува мъж, заподозрян в планиране на атака срещу американското посолство"}
{"url": "http://www.focus-news.net/news/2019/06/24/2673455/blagoevgrad-dva-tovarni-avtomobila-sa-katastrofirali-na-vtoroklasen-pat-84-kraishte-banya.html", "text": "Два товарни автомобила са катастрофирали на второкласен път – 84 Краище – Баня. Това съобщиха за  Радио „Фокус“ – Пирин  от Областно пътно управление – Благоевград. За момента няма данни за тежко пострадали. Движението в района на инцидента се извършва в една лента, като се регулира от „Пътна полиция“. \r\nЛивия НИНОВА", "date": "2019.06.24", "title": "Благоевград: Два товарни автомобила са катастрофирали на второкласен път – 84 Краище – Баня"}
{"url": "http://www.focus-news.net/news/2019/06/24/2673458/blagoevgrad-vazstanoveno-e-dvizhenieto-po-patya-kraishte-banya.html", "text": "Възстановено е движението по път II-84 Краище – Баня. Това съобщиха от  Агенция „Пътна инфраструктура“ .", "date": "2019.06.24", "title": "Благоевград: Възстановено е движението по пътя Краище – Баня"}
{"url": "http://www.focus-news.net/news/2019/06/24/2673456/prezidentat-rumen-radev-balgariya-podkrepya-kontseptsiyata-na-evropeyskata-komisiya-za-modernizatsiya-na-svetovnata-targovska-organizatsiya.html", "text": "България напълно подкрепя концепцията, разработена от Европейската комисия, за модернизация на Световната търговска организация (СТО) по отношение на актуализацията на правилата за международна търговия, предоставяне на по-големи възможности за мониторинг и деблокиране на механизмите за арбитраж. Това заяви президентът Румен Радев пред журналисти в Женева, съобщиха от  прессекретариата на държавния глава . Държавният глава е на посещение в Швейцария за участие в 41-aта сесия на Съвета на ООН по правата на човека. В рамките на визитата си Румен Радев има среща и с генералния директор на Световната търговска организация Роберто Азеведо.  \r\nПо думите на президента СТО е изправена пред критични предизвикателства и има нужда от решителна подкрепа от държавите-членки. „Нарушаването на правилата за международната търговия, прекомерните субсидии и протекционизъм и почти пълното блокиране на апелативния орган на организацията рискуват не само да забавят световния икономически ръст и икономическото развитие, те рискуват вече и са предизвикателство пред установения политически ред“, подчерта Румен Радев.  \r\nДържавният глава посочи, че страната ни е с отворена икономика и половината от българския БВП се формира в резултат на външната търговия и всеки проблем в сферата на търговията рефлектира и върху икономическия ръст, възможностите за развитие на икономиката и инвестициите. „Надявам се да имаме по-бърз резултат. Ако не постигнем напредък в това направление, това категорично ще се отрази и на българската икономика“, подчерта още президентът Румен Радев.", "date": "2019.06.24", "title": "Президентът Румен Радев: България подкрепя концепцията на Европейската комисия за модернизация на Световната търговска организация"}
{"url": "http://www.focus-news.net/news/2019/06/24/2673460/pregled-na-mezhdunarodnite-novini-do-18-chasa-agentsiya-fokus.html", "text": "Главният прокурор на щат Амхара в Северна Етиопия е починал след опита за преврат, в който също бе убит президентът на щата и неговият съветник, а началникът на щаба на националната армия бе убит в отделна атака в Адис Абеба, предава  AFP . \r\nДържавният радиотелевизионен канал ЕВС съобщи, че главният прокурор Мигбару Кебеде е починал от наранявания от изстрели след съботната атака, която правителството нарече опит за преврат в региона. \r\nВ отделна атака, която правителството твърди, че е свързана с инцидента в Амхара, въпреки че не е ясно как или с какъв мотив, началникът на генералния щаб на армията в страната Сеаре Меконнен е бил убит от бодигарда си в дома му в Адис Абеба. \r\n*** Говорителят на президента Дмитрий Песков заяви, че Кремъл счита, че решението на САЩ да продължи затягането на санкциите срещу Иран е незаконно, цитира думите му  TACC . \r\n\"Смятаме, че тези санкции са незаконни. Това е всичко, което може да се каже\", подчерта той. \r\nКоментирайки въпроса как Русия възнамерява да се противопостави на новите ограничения, като се има предвид, че интересите й също могат да бъдат засегнати, говорителят на Кремъл каза, че \"той няма какво повече да добави\". \r\nВ събота, 22 юни, американският президент Доналд Тръмп обяви, че Вашингтон на 24 юни ще затегне значително санкциите срещу Техеран. \r\n*** Няма да има телевизионен дебат между гръцките политически лидери преди предсрочните избори на 7 юли, тъй като представителите на партиите не могат да постигнат съгласие за формат, съобщи телевизионният канал Skai, цитиран от електронното издание на гръцкия вестник  Kathimerini . \r\nДебатът трябваше да включва премиера Алексис Ципрас, лидер на управляващата СИРИЗА, Кириакос Мицотакис, ръководител на основната опозиция Нова демокрация (НД), Димитрис Куцумбас от Комунистическата партия (ККЕ), Фофи Геннимата от лявоцентристкото Движение за промяна (КИНАЛ) и Василис Левентис от Съюза на центристите. \r\nНД иска всички партии, представени в Парламента, да вземат участие, докато Ципрас иска също така втори дебат с лидерите, които да се изправят един срещу друг. \r\nИмаше и други възражения, както според НД, така и според KKE, както се твърди, че те се противопоставят на включването на Кириакос Велопулос, лидера на крайнодясната партия „Гръцко решение“, като твърдят, че разискването трябва да се съсредоточи върху партиите, които са представени в Парламента. \r\n*** Турският външен министър Мевлют Чавушоглу заяви по телевизионния канал NTV в понеделник, че Анкара е придобила руските зенитно-ракетни системи С-400, въпреки заплахите от Вашингтон, цитира думите му  TACC . \r\n\"Ние придобихме С-400, въпреки изявленията на САЩ и независимо от това какви решения ще бъдат взети по отношение на санкциите. Сега се обсъжда въпросът за доставката на С-400 на Турция. \r\nСпоред Чавушоглу нито една страна \"няма право да дава инструкции на Турция\". \r\n*** Съдът в Никозия даде пет последователни и две паралелни доживотни присъди на серийния убиец Никос Метаксас, на 35 години, пише кипърското англоезично издание  Cyprus Mail . \r\nМетаксас бе обвинен в умишлено убийство и отвличане на пет жени и две момичета - от Филипините, Румъния и Непал - между септември. 2016 г. и юли 2018 г. Двете деца на възраст шест и осем години са били дъщери на две от жените. \r\nВ понеделник Метаксас бе доведен с тежка охрана в съдебна сграда в столицата Никозия с бронежилетка и се появи без адвокат. \r\nТой избухна в сълзи, когато беше прочетено обвинението срещу него. \"Аз съм извършил ужасяващи престъпления\", каза той, изразявайки съболезнования на семействата на жертвите. \r\nПолицията съобщи, че обвиняемият се е срещал с жените онлайн. Жертвите са били най-вече заети като домакини на острова и са изчезнали между септември 2016 г. и август 2018 г.  \r\nНачалникът на полицията бе уволнен и министърът на правосъдието подаде оставка след разкритията заради обвинения, че не са разследвали сериозно изчезването, защото жените са чужди гражданки. \r\nПървата жертва е намерена мъртва от туристи, в изоставена мина в края на април, разкривайки страшното убийство. Последната открита жертва, шестгодишното дете, е намерена в токсично езеро на 12 юни. \r\n*** Белгийската полиция за борба с тероризма арестува мъж, заподозрян в заговор за нападение срещу американското посолство в Брюксел, съобщиха федералните прокурори в понеделник, цитирани от  AFP . \r\nСилите за сигурност в събота са арестували мъж след \"събиране на признаци, пораждащи страхове за нападение срещу американското посолство\", съобщиха от прокуратурата. \r\n\"Заподозряният е задържан за предполагаем опит за нападение в рамките на терористичен контекст и подготовка на терористично престъпление\", се казва в изявление. \r\nЗаподозряният е идентифициран само като М.Г. Представен е в понеделник сутринта пред съдия-следовател, който е разпоредил задържането му. \r\nТой отрича всякакво участие в предполагаемия заговор. \r\nИзточник, близък до разследването, каза пред AFP, че заподозряният е белгиец на около 40 години, който е \"повдигнал подозрение заради поведението си\". \r\nТой е бил забелязан да „разузнава” в района на посолството, преди да бъде арестуван, добави източникът.", "date": "2019.06.24", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/06/24/2673459/plovdiv-rayonna-prokuratura-karlovo-privleche-kato-obvinyaemi-chetirima-mazhe-zadarzhani-po-sluchaya-sas-sbivaneto-mezhdu-dve-familii-v-selo-rozino.html", "text": "Районна прокуратура-Карлово привлече като обвиняеми С.М., на 30 г., А.С., на 32 г., И.С., на 24 г,, А.С., на 47 г., за това, че на 22 юни 2019 г., в с. Розино, област Пловдив, са извършили непристойни действия, грубо нарушаващи обществения ред и изразяващи явно неуважение към обществото – престъпление по чл. 325 ал. 1 от Наказателния кодекс, и за това, че на същия ден в селото, са държали огнестрелно оръжие, без да имат за това надлежно разрешение – престъпление по чл. 339 ал. 1 от Наказателния кодекс. Това съобщиха от пресцентъра на  Апелативна прокуратура-Пловдив . \r\nЧетиримата обвиняеми са задържани за срок от 72 часа с постановление на наблюдаващия прокурор, като предстои Районна прокуратура-Карлово да внесе искане в съда за определяне на мярка за неотклонение „задържане под стража“ спрямо тях. В момента продължават активните процесуално-следствените действия – разпити на свидетели, назначени са експертизи за характера на нанесените телесни повреди на пострадалите лица и др.  \r\nПо същия случая за срок от 24 часа по Закона за МВР са били задържани и други лица, като на част от тях са съставени актове по Указа за борба с дребното хулиганство /УБДХ/, които се разглеждат  от Районен съд-Карлово, а останалите са разпитани като свидетели и освободени. Предстои наблюдаващият прокурор да извърши преценка за привличане и на други лица към наказателна отговорност.", "date": "2019.06.24", "title": "Пловдив: Районна прокуратура-Карлово привлече като обвиняеми четирима мъже, задържани по случая със сбиването между две фамилии в село Розино"}
{"url": "http://www.focus-news.net/news/2019/06/24/2673466/gd-granichna-politsiya-intenziven-e-trafikat-za-leki-i-tovarni-avtomobili-na-izhod-na-gkpp-kulata-a-na-kalotina-i-dunav-most-1-e-intenziven-na-izhod-za-tovarni-avtomobili.html", "text": "Интензивен е трафикът за товарни и леки автомобили на изход на ГКПП „Кулата“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На ГКПП „Калотина“ и „Дунав мост 1“ трафикът е интензивен на изход за товарни автомобили. На ГКПП „Дуранкулак“ и „Кардам“ трафикът е интензивен и в двете посоки за леки автомобили. На границата с Македония и Турция трафикът е нормален на всички гранични контролно-пропускателни пунктове.", "date": "2019.06.24", "title": "ГД „Гранична полиция“: Интензивен е трафикът за леки и товарни автомобили на изход на ГКПП „Кулата“, а на „Калотина“ и „Дунав мост 1“ е интензивен на изход за товарни автомобили"}
{"url": "http://www.focus-news.net/news/2019/06/24/2673464/zamestnik-ministarat-na-vanshnite-raboti-georg-georgiev-vrachi-kupata-na-pobeditelya-vav-vtoriya-turnir-po-shahmat-za-diplomati.html", "text": "Заместник-министърът на външните работи Георг Георгиев връчи Купата на министъра на външните работи във Втория турнир по шахмат за дипломати на победителя Владимир Данчев - бивш служител в дипломатическата служба. Това съобщиха от пресцентъра на  министерството .  \r\nНа тържествената церемония в Министерството на външните работи на 24 юни 2019 г. Георг Георгиев призова участниците да превърнат турнира в добра и устойчива традиция, която да се запази в полето на спорта.  \r\n\"Понякога на международната сцена се налага да \"играем шах\". Много се надявам, че за разлика от шахматното поле няма да се налага да правим жертви, с цел да спечелим играта. Напротив външната политика е тази която изгражда мостове помежду ни и намира правилния подход към всички народи държави\", заяви заместник-министър Георгиев.  \r\nЗаместник-министърът на младежта и спорта доц. Стоян Андонов награди спечелилия второ място – Туан Ван Дер Ток, стажант в дипломатическото представителство на  Нидерландия. На трето място се класира Георги Павлов, технически директор в Българската Федерация по шахмат 1928. Той получи своята награда  от  Боряна Симеонова, директор на дирекция \"Протокол\" на МВнР.   \r\nОсвен наградите за призовите три места, бяха раздадени и медали за останалите участници в спортната надпревара.   \r\nТурнирът се провежда за втора  година в Министерството на външните работи. На шахматните дъски сили премериха 12 участници от три страни, представители на посолства, акредитирани в страната, както и служители на МВнР.", "date": "2019.06.24", "title": "Заместник-министърът на външните работи Георг Георгиев връчи купата на победителя във Втория турнир по шахмат за дипломати"}
{"url": "http://www.focus-news.net/news/2019/06/24/2673463/ministar-desislava-taneva-shte-uchastva-v-ofitsialnoto-otkrivane-na-zhatvenata-kampaniya-v-zemlishteto-na-selo-kamen-na-25-yuni.html", "text": "Министърът на земеделието, храните и горите Десислава Танева ще участва в тържественото откриване на жътвената кампания на пшеницата утре, 25 юни 2019 г. Това съобщиха от пресцентъра на  министерството . Събитието ще се проведе от 10.00 часа в землището на село Камен, община Сливен.", "date": "2019.06.24", "title": "Министър Десислава Танева ще участва в официалното откриване на жътвената кампания в землището на село Камен на 25 юни"}
{"url": "http://www.focus-news.net/news/2019/06/24/2673462/lyubomir-hristov-kmet-na-shumen-nyama-da-dopusna-kompromisi-pri-remonta-pred-sadebnata-palata.html", "text": "Няма да допусна компромиси при ремонта пред Съдебната палата, заяви кметът на Шумен Любомир Христов в отговор на журналистически въпрос има ли забавяне на дейностите, предаде репортер на  Радио „Фокус“ - Шумен . Той посочи, че имат претенции по отношение на управлението на шадравана, който заема мястото на досегашния слънчев часовник. „Искаме да се промени начинът на управление на шадравана. Беше заложено да се спира от крановете в самото хранилище, това отнема човешки ресурс, трудоемко е, тъй като трябва да се вдига голям капак. По- добре е да се изнесе табло и шадраванът да се командва дистанционно, спрял съм изпълнението и очаквам технологично решение“, каза Любомир Христов. Той допълни, че е имало претенции и по отношение на плочките и нареждането им, но нередностите са отстранени. Отправена е и препоръка за покриване на тръбите за водата. \r\nИвелина ИВАНОВА", "date": "2019.06.24", "title": "Любомир Христов, кмет на Шумен: Няма да допусна компромиси при ремонта пред Съдебната палата"}
{"url": "http://www.focus-news.net/news/2019/06/24/2673461/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево” на границата със Северна Македония. Това съобщи за  Радио „Фокус” – Кюстендил  дежурният на граничния пункт. Движението от и към пункта се осъществява без проблеми, пътните настилки са сухи. Няма образували се колони от чакащи автомобили. Не са въведени ограничения за движението на превозните средства. \r\nВенцеслав ИЛЧЕВ", "date": "2019.06.24", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/06/24/2673465/sliven-patnite-nastilki-v-oblastta-sa-mokri-i-hlazgavi.html", "text": "Пътните настилки в Сливенска област са мокри и хлъзгави, съобщиха от  Областното пътно управление . Трафикът е интензивен, но не се образуват задръствания. \r\nЗатворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Двете ограничения са в сила до 30 юни.", "date": "2019.06.24", "title": "Сливен: Пътните настилки в областта са мокри и хлъзгави"}
{"url": "http://www.focus-news.net/news/2019/06/24/2673467/predstoyashti-mezhdunarodni-sabitiya-za-25-yuni-agentsiya-fokus.html", "text": "***  Среща на Стево Пендаровски с Франц-Валтер Щайнмайер \r\n***  Конференция за икономическите аспекти на мирния план за Близкия Изток на Доналд Тръмп \r\n***  Международно военно-техническо изложение \r\n***  Визита на министъра на външните работи на Малдивските острови \r\n***  Изказване на годеницата на Джамал Хашоги пред Конференцията на Съвета за правата на човека на ООН \r\n***  10 години от смъртта на Майкъл Джексън \r\n***  Среща на международната агенция за възобновяема енергия \r\n***  Протести срещу забраната на абортите \r\n***  Решение по обжалването на присъдата на бившия президент Инасио Лула да Силва", "date": "2019.06.24", "title": "Предстоящи международни събития за  25 юни  (Агенция \"Фокус\")"}
{"url": "http://www.focus-news.net/news/2019/06/24/2673468/predstoyashti-sabitiya-v-stranata-za-25-yuni-agentsiya-fokus.html", "text": "*** \r\nОт 9.30 часа в парк- хотел „Витоша“ ще се проведе заключително събитие на Програма ЗОВ. В откриването ще участват зам.-министърът на образованието и науката Деница Сачева и зам.-министърът на труда и социалната политика Зорница Русинова.  \r\n*** \r\nОт 10.00 часа в землището на селото министърът на земеделието, храните и горите Десислава Танева ще участва в тържественото откриване на жътвената кампания на пшеница.  \r\n*** \r\nВ 11.00 часа в сградата на Научноизследователския строителен институт (ул. “Никола Петков” 86, Околовръстно шосе) ще бъде представена готовността за въвеждане на тол системата в техническа експлоатация от 16 август. На събитието ще присъстват ресорният заместник-министър на регионалното развитие и благоустройството Николай Нанков и директорът на Националното тол управление проф. Олег Асенов. \r\n*** \r\nОт 11.00 часа в институцията на омбудсмана Мая Манолова ще представи законопроекта за несъстоятелност на физическите лица, т. нар. личен фалит.  \r\n*** \r\nВ 11.30 часа на 5 етаж в МОН ще се проведе брифинг след среща между министъра на образованието и науката Красимир Вълчев и посланика на САЩ Н. Пр. Ерик Рубин. \r\n*** \r\nОт 9.30 часа 3 състав на Специализирания наказателен съд ще гледа делото за образуване и ръководене на организирана престъпна група срещу Мирослав Ц. и Ивалин Й.  \r\n*** \r\nОт 10.00 часа 10 състав на Специализирания наказателен съд ще гледа делото за контрабанда срещу Цветомир М., Борислав П., Бойко Г., Емил Н., Желязко Н., Кирил К., Янчо Я., Янко Н., Янчо Х. и Людмил Р.  \r\n*** \r\nОт 10.00 часа 9 състав на Специализирания наказателен съд ще гледа делото за образуване и ръководене на организирана престъпна група срещу Илиян О., Даниел Г., Костадин Ц., Даниел Х., Любомир Н., Димитър Я. и Атанас Б.  \r\n*** \r\nОт 10.00 часа 5 състав на Специализирания наказателен съд ще заседава по делото за безстопанственост в особено големи размери срещу Петър М., Адам П., Любомир Д., Росен А. и Юлияна Ц.  \r\n*** \r\nОт 11.00 ч. в сградата на Специализираната прокуратура (ул. \"Черковна\" 90) ще се проведе брифинг по повод неутрализираната международна организирана престъпна група за нелегален трафик на мигранти.  \r\n*** \r\nОт 11.00 часа в залата на Пресклуба на БТА ще бъдат представени резултатите от първата половина от периода на Бизнес план 2017-2021 на „Софийска вода“. \r\n*** \r\nВ 11.30 часа в Зала Официална на Столична община ще бъде представен проекта на Наредба за управление и разпореждане с общински спортни и туристически обекти на територията на Столична община. Председателят на Столичния общински съвет – Елен Герджиков, заместник кметът доц. д-р Тодор Чобанов, Николай Стойнев, Таня Георгиева и Анатоли Илиев ще представят идеята за насърчаване на инвестициите в спорт и регламентите, залегнали в новата наредба.  \r\n*** \r\nОт 12.00 часа в пресклуба на БТА ще се проведе пресконференция на  \r\nБългарска асоциация за здраве и фитнес (БАЗФ) на тема „Има ли опасност от фалити във фитнес индустрията?“. \r\n*** \r\nОт 13.30 часа 11 състав на Специализирания наказателен съд ще гледа делото за образуване и ръководене на организирана престъпна група срещу Станислав М. и Крум Р.  \r\n*** \r\nОт 13.30 часа в зала „Проф. Марин Дринов“ на БАН ще бъде открита изложба „Нови биоразградими и биоактивни полимерни материали – стратегии и предизвикателства“, посветена на 30-годишнината на Лаборатория „Биологично активни полимери“ и на 150 години от създаването на академията. \r\n*** \r\nОт 13.30 часа 9 състав на Специализирания наказателен съд ще гледа делото за участие в ръководството на престъпна организация или група срещу Златко К., Виктор М. и Николай М.  \r\n*** \r\nОт 15.00 часа в ресторант „Лаура“ в Националния дворец на културата ще бъдат връчени наградите на победителите във втората Европейската олимпиада по статистика за ученици и Международния конкурс за статистически плакат. \r\n*** \r\nОт 16.00 часа в Еврейския културен център (бул. \"Ал. Стамболийски\"№ 50) Столична Лекарска Колегия на БЛС и Организацията на евреите в България \"Шалом\" ще подпишат меморандум за цялостно сътрудничество. \r\n*** \r\nВ 18.30 часа в РКИЦ (ул.Шипка, 34) ще се състои презентация на научно-популярната книга „Бял реванш в страната на алените рози. Александър Гучков и държавният преврат от 9 юни 1923 година в България“ на доктора на историческите науки, директор на Института за исторически и социално-политически изследвания (Русия, гр. Новосибирск) Виктор Иванович Козодой. \r\n*** \r\nОт 19.00 часа в концертната зала на Националната музикална академия „Проф. П. Владигеров”  ще се състои концерт – представяне на дискографията на Хора на софийските момчета.  \r\n*** \r\nОт 9.00 часа в Културен център „Морско казино“ ще се проведе редовно заседание на Общинския съвет. \r\n*** \r\nОт 18.00 часа на сцена „Часовника“ ще се проведе концерт на Духовия оркестър на града. \r\n*** \r\nОт 20.30 часа в Куклен театър в Дом на младостта ще се състои официалното откриване на Националния фестивал „Талантино“.  \r\n*** \r\nОт 11.00 часа във Военноморския музей ще бъде открита изложбата „Морски карикатури“ по повод Деня на моряка.  \r\n*** \r\nОт 15.30 часа в Икономически университет – Варна Българската асоциация на КСО специалистите продължава своята поредица от срещи „Часът на КСО специалиста“. \r\n*** \r\nОт 16.00 часа на борда на ветрохода „Калиакра“ ще се проведе детско морско кръщение. От 20.00 часа в Английския двор на Археологическия музей ще се състои концерт по повод Деня на моряка. \r\n*** \r\nОт 19.00 часа в Градската художествена галерия във Варна ще бъде открита камерната програма на фестивала „Варненско лято“. \r\n*** \r\nОт 10.30 часа на терасата на кафе \"Ясна\" /срещу Къщата с маймунката/ ще се състои пресконференция на комитет \"Сава Муткуров\" във връзка с издаването на биографията на първия кмет на Велико Търново Георги Живков, написана от сестра му - Вела Благоева (Живкова). \r\n*** \r\nОт 20.30 часа в Летния театър ще се състои Годишен концерт на „Джуниър Бенд“ към СУ „Емилиян Станев“.  \r\n*** \r\nОт 14.00 часа в заседателната зала на 6-ия етаж в сградата на общината кметът Огнян Ценков ще връчи грамоти  на зрелостниците от випуск 2019, завършили с пълно отличие средното си образование.    \r\n*** \r\nОт 19.00 часа в Камерна зала на ДКТ ще се играе поетичният спектакъл „За светлото, което бе“. \r\n*** \r\nОт 9.30 часа в Детска градина № 25 ще се играе кукленият спектакъл „Косе Босе“ на Държавен куклен театър „Дора Габе“. \r\n*** \r\nОт 10.00 часа в Регионална библиотека „Дора Габе“ ще се проведе литературно четене „Рибарят и златната рибка“ с презентация по повод 220 години от рождението на Александър Сергеевич Пушкин, с деца от ЛДК „Играй  и учи”. \r\n*** \r\nОт 19.00 часа в Концертна зала „Добрич“ ще се състои концерт на Четиримата италиански тенори (Алесандро Д’Акриса, Федерико Сера, Федерико Паризи и Роберто Креска Копирано). \r\n*** \r\nОт 19.00 часа в Драматичен театър „Йордан Йовков“ ще се играе спектакълът „Горещо“ от Жозиан Баласко. \r\n*** \r\nОт 15.00 часа в НЧ „Христо Козлев- 1883“ ще бъде прожектиран филмът „Осъдени души“ по повод 110 години от рождението на Димитър Димов. \r\n*** \r\nОт 11.00 часа на площад „Свобода” ще започнат литературни четения по повод 110 години от рождението на писателя Димитър Димов. \r\n*** \r\nОт 17.30 часа на стадион „Калиакра“ ще бъде официалното откриване на Киноложка изложба със състезателен характер.  \r\n*** \r\nОт 18.30 часа пред НЧ „Съгласие-1890“ образцов танцов ансамбъл „Ритми века“ от Санкт Петербург ще представи своите изпълнения. \r\n*** \r\nВ 10.00 часа в двора на ОДМВР-Кърджали старши комисар Венцислав Момчилов ще връчи ключовете на 7 нови полицейски автомобила.  \r\n*** \r\nОт 14.00 часа в парк-хотел „Кюстендил” ще се проведе информационна среща по проект „Приеми ме”.  \r\n*** \r\nОт 19.00 часа в къща-музей „Владимир Димитров – Майстора” ще се състои фестивалът „Поезия и музика край Струма”.  \r\n*** \r\nОт 18.00 часа в камерната зала на Драматичния театър ще бъде прожектиран новият документален филм „Комисията по досиетата и отварянето на архивите на Държавна сигурност”.  \r\n*** \r\nОт 17.00 часа в Художествена галерия „ Кирил Петров ” ще бъде открита изложба на съвременна румънска живопис „В сянката на видимото“.  \r\n*** \r\nОт 9.30 до 16.00 часа в Пленарната зала на общината ще се проведе педагогически форум „Обмен на добри практики, показани в конкурса „Клас на месеца”. \r\n*** \r\nОт 11.00 часа пред Двореца на културата ще се проведе концерт на Духовия оркестър към ОК. \r\n*** \r\nОт 18.30 часа в  Музикално фоайе, в Дворец на културата ще се състои концерт на Камерен оркестър „Орфей” към ОК Дворец на културата. \r\n*** \r\nОт 12.00 часа в галерия „Любен Гайдаров“ ще бъде открита „90 години Перник - град“  - изложба картини от колекцията на Художествена галерия. \r\n*** \r\nОт 17.30 часа на тревната площ под Обединения детски комплекс ще бъдат направени демонстрации на Спортен клуб по мотокрос „M6 Racing Team“. \r\n*** \r\nОт 17.00 часа в Художествена галерия „Илия Бешков“ се открива интерактивната изложба „Историческо величие\". \r\n*** \r\nОт 18.00 часа в Църква на адвентитистите от седмия ден ще се състои беседа на тема „Ваксините- ползи и рискове\". \r\n*** \r\nОт 18.30 часа в зала ,,Катя Попова\" ще се състои концерт на учениците от класа по поп и джаз пеене от НУИ ,,Панайот Пипков\" с преподавател Доротея Люцканова. \r\n*** \r\nОт 19.00 часа в салона на читалище ,,Извор\" ще се играе постановката ,,Мамут\" от Станислав Стратиев. \r\n*** \r\nОт 20.00 часа в Летен театър в парк ,,Кайлъка\" ще се състои концерта ,,Звездите на България\" с участието на български поп и рок изпълнители. \r\n*** \r\nОт 16.00 часа в Двора на Кирилицата ще се състои тържествено откриване на паметника на бележития български поет Пенчо Славейков.  \r\n*** \r\nОт 9.00 часа в зала 10 Окръжният съд ще гледа делото срещу Иван Ч., обвинен в причиняване на смърт по непредпазливост на пътя.  \r\n*** \r\nОт 9.30 часа в зала 1 Апелативният съд ще гледа делото срещу Д. Б., който обжалва присъдата си за причиняване на смърт по непредпазливост на пътя.  \r\n*** \r\nОт 11.00 часа в зала 1 Апелативният съд ще заседава по делото срещу К.Ш., който обжалва обжалва 7-годишната си присъда за отвличане.  \r\n*** \r\nВ 11.00 часа в парк „Ружа“ ще започне Фестивал на детското творчество „Пловдив - СтоЛица на песента“.  \r\n*** \r\nВ 11.00 часа в СКЛАД, ет.4 ще се състои пресконференция, на която ще бъдат представени програмата и партньорите на 12-ото издание на международния фестивал за съвременен танц и пърформанс - ONE DANCE WEEK. \r\n*** \r\nВ 11.00 часа в залата на УХТ ще се проведе Регионален съвет за развитие на Южен централен район.  \r\n*** \r\nОт 10.00 часа във фоайето на ДТ „Стефан Киров“ ще бъде открита Панорама на образованието. \r\n*** \r\nОт 18.00 часа в залата на първия етаж на Регионална библиотека „Захарий Княжески” ще се проведе премиера на „Приказки за всички” – книга с авторски детски пиеси за куклен театър на Росица Гюмлиева. \r\n*** \r\nОт 9.00 в зала 304 в сградата на общината ще заседава ПК „Младежки дейности и спорт”.  \r\n*** \r\nОт 14.00 часа в зала 203 в сградата на общината ще заседава ПК „Правна и опазване на обществения ред”.  \r\n*** \r\nОт 16.00 часа в Двора на Кирилицата ще се състои тържествено откриване на паметника на бележития български поет Пенчо Славейков. \r\n*** \r\nИзпълнителното бюро на БСП ще проведе заседание в града. В 14.00 ч. ще има пресконференция в клуба на партията, на ул. \"Цар Иван Александър\" № 7 \r\n*** \r\nОт 17.30 часа кметът Георги Славов ще инспектира напредъка на ремонтните дейности по изграждане на нови допълнителни паркоместа в ж .к. „Златен рог“.", "date": "2019.06.24", "title": "Предстоящи събития в страната за 25 юни (Агенция „Фокус“)"}
{"url": "http://www.focus-news.net/news/2019/06/24/2673471/afp-sadyat-lideri-na-grazhdanskite-protesti-v-turtsiya-ot-2013-godina.html", "text": "Шестнадесет водещи турски лидери на гражданското общество се явиха в съда в понеделник, обвинени в намерение да свалят правителството по време на протестите за \"Парка Гези\" от 2013 г., в процес, наречен „абсурден“ от критиците, предава  AFP . \r\nГрупата включва известния бизнесмен и филантроп Осман Кавала, чието задържане от ноември 2017 г. го е направило символ на репресиите срещу гражданското общество. \r\nКавала отхвърли \"ирационалните твърдения, които нямат доказателства\" в своето встъпително изявление, малко след като процесът започна при сериозни мерки за сигурност в затвора и съдебния комплекс Силиври в покрайнините на Истанбул. \r\nТой е обвинен в организирането и финансирането на протестите, които започнаха заради плановете на правителството за строеж в парк Гези, една от малкото зелени площи, останали в Истанбул. \r\nМитингите се превърнаха в национално движение, което бе първото сериозно предизвикателство за ислямския консерватизъм и грандиозните проекти за развитие на президента Реджеп Тайип Ердоган. \r\nВ обвинението от 657 страници се цели да се представят протестите като външен заговор с връзки с Арабската пролет, която по ирония на съдбата бе подкрепена от турското правителство. \r\nАндрю Гарднър от \"Амнести интернешънъл\" заяви, че процесът \"говори много за дълбоко дефектната съдебна система, която позволи да се осъществи този политически лов на вещици. \r\n\"Това е абсурдно да се представят рутинните дейности на гражданското общество като престъпления\", каза той.  Юлиян Марков", "date": "2019.06.24", "title": "АFP: Съдят лидери на гражданските протести в Турция от 2013 година"}
{"url": "http://www.focus-news.net/news/2019/06/24/2673469/sport-manchestar-yunayted-se-interesuva-ot-dzheydan-sancho.html", "text": "Футбол: Манчестър Юнайтед е възобновил интереса си към английското крило на Борусия Дортмунд Джейдън Санчо.  Санчо взе участие в 26 от попаденията на Дортмунд в Бундеслигата, а германският тим го е оценил на 70 милиона паунда. Медиите на Острова твърдят, че сделката може да стане факт, само ако Пол Погба напусне клуба в посока Мадрид. \r\nРеал Мадрид и Ювентус също са предявили интереса си към младия английски полузащитник, но най-близо до оферта изглежда, че е Манчестър Юнайтед.", "date": "2019.06.24", "title": "Спорт: Манчестър Юнайтед се интересува от Джейдън Санчо"}
{"url": "http://www.focus-news.net/news/2019/06/24/2673472/milka-hristova-bsp-sofiya-neudovletvoritelno-e-sastoyanieto-na-stolichnata-ikonomika-31-mln-lv-e-zagubata-na-obshtinskite-druzhestva-za-poredna-godina.html", "text": "Неудовлетворително е състоянието на столичната икономика. За поредна година общинските дружества завършват със загуба размер на 31 млн. лв. според финансовите отчети. Това каза за предаването „Софийска трибуна“ по  Радио „Фокус“  Милка Христова, зам.-председател на Столичния общински съвет от БСП. „Най-голям за тази загуба е приносът на „Топлофикация“ ЕАД“, уточни тя. Според нея обясненията на ГЕРБ, че общинските дружества имат преди всичко предназначението да предоставят социални услуги на гражданите, поради което не може да се търси печалба от тях, са изключително нелепи. Тя попита каква социална услуга предоставят дружества като „СофИнвест“, „Софийски пазари“ и „Софийски имоти“. Според нея буди притеснение и фактът, че за поредна година губещи са транспортните дружества. „Това се дължи до голяма степен и на ръководството, и на контрола, който се осъществява върху управлението, но е и резултат от недофинансирането на транспортната задача, която Столична община системно прави през годините и по този начин обрича тези дружества на лоши финансови резултати“, посочи Милка Христова. Тя обърна внимание на „Центъра за градска мобилност“. „Той продължава да бъде най-печеливш с приходите си. По-голямата част от тях идват от билети, паркиране, синя и зелена зона и поставяне на скоби. Притеснителното е обаче, че по закон тези средства следва да се използват за изграждане на паркинги и ремонт на улици и тротоари. За съжаление те не се използват по предназначение и потъват в касата на ЦГМ, като покриват най-различни дупки за покупка на материали и изплащане на заплати“, отбеляза зам.-председател на Столичния общински съвет от БСП. Милка Христова каза още, че състоянието на столичната общинска икономика е различно, в зависимост от това кой я оценява. „Когато управляващото мнозинство от ГЕРБ представяше резултатите за 2018 година, оценката беше изключително положителна, придружена с фанфари за подобряването им и за отчитане на по-добра печалба. Оценката на БСП обаче е по-различна и в тази връзка се въздържахме при гласуването на годишните финансови отчети“, обясни тя. „Състоянието на Столичната общинска икономика не може да ни удовлетвори дотолкова, доколкото тя има много по-големи ресурси и възможности“, добави Христова. По думите й при по-добро ръководство и системен контрол икономическите резултати биха били по-добри. „Има изключително много резерви. Необходимо е Столичния общински съвет да отделя по-голямо внимание, да анализира състоянието на всяко едно от тези дружества, за да ги разкрие и да получи съответния резултат“, обясни тя. Като положителни примери Милка Христова посочи развитието на дружествата „Лозана“ и „Егида“. „Доброто управление представлява задължителен набор от действия, в които контролът е едно от най-важните“, добави тя.  \r\nВеселка ИВАНОВА", "date": "2019.06.24", "title": "Милка Христова, БСП-София: Неудовлетворително е състоянието на столичната икономика, 31 млн. лв. е загубата на общинските дружества за поредна година"}
{"url": "http://www.focus-news.net/news/2019/06/24/2673449/dots-iliya-zhelev-meditsinski-universitet-varna-golyama-chast-ot-rastitelnite-substantsii-koito-izpolzvame-sa-izkustveno-otgledani-ot-choveka.html", "text": "Голяма част от растителните субстанции, които изпозлваме са изкуствено отгледани от човека. Това каза в интервю за  Радио „Фокус“ – Варна  доц. Илия Желев от Факултета по фармация в Медицински университет – Варна. Той обясни, че съществува модерна тенденция към потреблението на така наречените био продукти, но това предполага, че растителния или животинския продукт е отгледан по съответната технология. По думите му, повече от половината от растителните субстанции са култивирани от човека. „Съвсем друг е въпроса съответният производител, който ги е произвел и съответно представил на пазара, дали е спазвал правилата за био производство. А именно предварителен анализ на условията, при които ще се култивират – почва, водата, с които биха се поливали. Торовете, с които се пръскат, хербиците, които се влагат при тяхното отглеждаме, всичко това предполага това което ви казах – биопроизводство“, заяви доцентът. По думите му, начинът на производство на дадено растение не изменя лечебните му свойства. „Растението си е растение. То си има своя състав, действие и т.н. а био производството е по-скоро важно за храните, които така или иначе използваме всеки ден. Докато лечебните растения много зависи и в каква форма са. Етеричните масла основно и в по-голяма си част използваме в парфюмерията, в крайна сметка не е толкова важно, то да е био производство“, даде пример специалистът. Според доц. Желев ясният произход и начин на отглеждане на дадено растение гарантира по-голямо качество и безопасност на субстанцията, както и по отношение на допълнителните вещества, които биха попаднали в самото растение. \r\nБояна АТАНАСОВА", "date": "2019.06.24", "title": "Доц. Илия Желев, Медицински университет – Варна: Голяма част от растителните субстанции, които използваме са изкуствено отгледани от човека"}
{"url": "http://www.focus-news.net/news/2019/06/24/2673470/umbal-sv-anna-s-opasnost-za-zhivota-e-64-godishnata-zhena-postradala-pri-verizhnata-katastrofa-na-avtomagistrala-hemus.html", "text": "С опасност за живота е 64-годишната жена, пострадала при верижната катастрофа на автомагистрала \"Хемус\". Това съобщиха от пресцентъра на  УМБАЛ \"Св. Анна\" - София . Тя е хоспитализирана е с опасност за живота в КАИЛ (реанимация) на болницата. Жената е с фрактура на бедрена кост и съчетана коремна травма.", "date": "2019.06.24", "title": "УМБАЛ \"Св. Анна\": С опасност за живота е 64-годишната жена, пострадала при верижната катастрофа на автомагистрала \"Хемус\""}
{"url": "http://www.focus-news.net/news/2019/06/24/2673475/kardzhali-v-100-godishnoto-uchilishte-na-krumovgrad-detsa-uchat-stapkite-na-obedinitelno-horo.html", "text": "В 100-годишното училище на Крумовград деца учат стъпките на обединително хоро в нагледен урок по етнорелигиозна толерантност. Това съобщиха за  Радио „Фокус“  от Областна администрация - Кърджали. Проявата бе част от инициатива под патронажа на областния управител Никола Чанев по Комуникационната стратегия на България за популяризиране на живото културно наследство през 2019 г. \"Училището в Крумовград има над 100-годишна история и в него се обучават повече от 1000 децата от различен етнос и религия. Амбицията ни е да създадем образователна среда на равенство, опознаване и приемане на различията\", каза директорът Цветан Терзиев. Такава е целта на проекта „Ние в XI век“, в направление „Толерантност и етнорелигиозен диалог“, изпълняван в училището. Благодарение на него, на креативността и стремежа към приобщаване школото вече има статут на иновативно. По време на събитието децата споделиха наученото за традициите на християните и мюсюлманите в Родопите, за ритуалите и отношението им към природата, за религиозните им празници, вярвания и легенди. В концерта се включиха учениците от клубовете по музика и фолклор. Изпълниха автентични родопски песни, тракийски танци, инструментални импровизации. Показаха и как стъпките на хорото могат да обединят фолклора на отделните общности. Заместник-областният управител Севда Камбурова поздрави учениците, които развиват таланта си, съхранявайки културата и традициите на различните общности с подкрепата на своите учители и родители. Тя изтъкна, че Обединена Европа е букет от етноси, религии, езици, а област Кърджали е модел за многообразие. „Всички ние тук почитаме бита, историята, фолклора и обичаите си, празнуваме заедно своите празници и това е нагледен пример за толерантност“, подчерта Камбурова. В рамките на комуникационната инициатива за представяне на културното многообразие и превенция на нетолерантността тя подари на училищната библиотека екземпляри от книгата „Холокостът“ от поредицата „Хроника“, изследваща генезиса на едно от най-зловещите престъпления в историята на човечеството – унищожаването на евреите. \r\nДарина ДЕЕНИЧИНА", "date": "2019.06.24", "title": "Кърджали: В 100-годишното училище на Крумовград деца учат стъпките на обединително хоро"}
{"url": "http://www.focus-news.net/news/2019/06/24/2673478/prof-rumen-gechev-bsp-predlozhenieto-za-namalyavaneto-na-partiynite-subsidii-e-antievropeysko-to-e-finansov-razstrel-na-partiite-predi-mestnite-izbori.html", "text": "Предложението на Бойко Борисов за намаляването на партийните субсидии е внезапно, антидемократично и антиевропейско. Това каза за предаването „Софийска трибуна“ по  Радио „Фокус“  проф. Румен Гечев - народен представител от ПГ „БСП за България“, избран от София, член на парламентарните комисии по бюджет и финанси и по икономическа политика и туризъм. Разумното решение за финансиране на партиите в България е взето отдавна от разумна Европа, обясни той. България е член на ЕС и когато се обсъждат законови промени, задължително трябва да се направи сравнение с европейските практики, уточни проф. Гечев. В 26 от 28-те страни-членки на ЕС партиите се финансират от бюджета през последните 20 години, отбеляза той. „Целта е партиите за бъдат икономически независими от бизнеса, за да могат да взимат решения в интерес на цялото общество“, уточни проф. Румен Гечев. Според него идеята за американския модел на финансиране е налудничава за партиите у нас. „Това е все едно да бъде сложен двигател от „Мерцедес“ на „Трабант“, обясни той. Народният представител от ПГ на „БСП за България“ коментира отлагането на гласуването на партийните субсидии на второ четене. Според него липсата на доклад от Бюджетната комисия е смешно извинение от страна на управляващите. Причината са дълбоките раздори между управляващите, отбеляза той. „Бойко Борисов издаде нареждане на Парламента за намаляването на субсидиите за партиите от 11 на 1 лв. за действителен глас и се оказва, че го издава не само, опитвайки се да накаже опозицията, че се е опитала да му вземе победата на Европейските избори. Той се опита да пренебрегне и коалиционните си партньори. Борисов си позволи еднолично да вземе решение без да взима предвид коалиционните споразумения“, обясни проф. Гечев. Според него по този начин Бойко Борисов потъпква демократичните принципи. „Все още не ми се вярва, че е възможна такава налудничава стъпка и такова драстично намаляване на финансирането на партиите 3-4 месеца преди местните избори. Това е финансов разстрел на партиите“, добави проф. Румен Гечев.  \r\nВеселка ИВАНОВА", "date": "2019.06.24", "title": "Проф. Румен Гечев, БСП: Предложението за намаляването на партийните субсидии е антиевропейско, то е финансов разстрел на партиите преди местните избори"}
{"url": "http://www.focus-news.net/news/2019/06/24/2673480/sport-livarpul-se-otkaza-da-prodava-rezervniya-vratar.html", "text": "Футбол: Мениджърът на Ливърпул Юрген Клоп се е отказал от намерението си да продаде резервния вратар на „червените” Симон Миньоле. Смяташе се, че белгиецът, който записа едва два мача през миналия сезон, е сигурен напускащ „Анфийлд”. Клоп обаче е останал впечатлен от професионализма на Миньоле през последния сезон и отдадеността му по време на тренировки и занимания. Явно няма да  бъде търсен заместник на Алисон Бекер.", "date": "2019.06.24", "title": "Спорт: Ливърпул се отказа да продава резервния вратар"}
{"url": "http://www.focus-news.net/news/2019/06/24/2673473/nimh-23-lkv-m-sa-otchetenite-valezhi-v-sofiya.html", "text": "23 л/кв. м са отчетените количества валежи в София за времето от 15.00 до 18.00 ч. Това съобщиха за  Агенция „Фокус“  от  Националния институт по метеорология и хидрология (НИМХ) . Валежите са отчетени в кв. „Младост“. За периода от 15.00 до 18.00 часа са регистрирани 20 л/кв. м валежи в Шумен, 6 л/кв. м са измерените количества дъжд в Пазарджик. \r\nДеница КИТАНОВА", "date": "2019.06.24", "title": "НИМХ: 23 л/кв. м са отчетените валежи в София"}
{"url": "http://www.focus-news.net/news/2019/06/24/2673474/sofiya-nyama-opasnost-ot-razlivi-na-rekite-vodnite-kolichestva-ot-yazovirite-suhodol-2-mramor-i-marchaevo-se-izpuskat-kontrolirano.html", "text": "Няма опасност от разливи на реките,  водните количества от язовирите  \"Суходол\" 2,  \"Мрамор\"  и \"Мърчаево\"  се изпускат контролирано. Това съобщиха от пресцентъра на  Столична община . \r\nДо момента екипите на дирекция „Аварийна помощ и превенция“ на Столичната община са отреагирали на 24 сигнала за завирявания от наноси и листна маса, както и за паднали клони в града. Екипите са изпомпвали вода от ул. „Кумата“ и в зоната при професионална гимназия „А. С. Попов“. През нощта в готовност ще останат 6 екипа.  През днешния ден Столичната пожарна се е отзовала на  42 сигнала за завирявания, паднали клони и къси съединения в ел. табла на интернет доставчици и други. Наблюдават се критичните места на  реките и  нивата на язовирите в столицата. Към  момента нивата на реките са слабо повишени, оттичат се безпрепятствено и няма опасност от разливи.", "date": "2019.06.24", "title": "София: Няма опасност от разливи на реките, водните количества от язовирите  \"Суходол\" 2,  \"Мрамор\"  и \"Мърчаево\"  се изпускат контролирано"}
{"url": "http://www.focus-news.net/news/2019/06/24/2673481/blagoevgrad-vremenno-dvizhenieto-po-pat-i-1-sofiya-kulata-v-uchastaka-simitli-kresna-se-osashtestvyava-v-edna-lenta-poradi-katastrofa.html", "text": "Временно движението по път I-1 София - Кулата в участъка Симитли – Кресна се осъществява в една лента поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Шофьорите да се придвижват с повишено внимание и съобразена скорост, като спазват указанията на \"Пътна полиция\".", "date": "2019.06.24", "title": "Благоевград:  Временно движението по път I-1 София-Кулата в участъка Симитли – Кресна се осъществява в една лента поради катастрофа"}
{"url": "http://www.focus-news.net/news/2019/06/24/2673497/nimh-oranzhev-kod-za-obilni-valezhi-s-gramotevitsi-e-v-sila-na-25-yuni-za-4-oblasti-za-12-shte-vazhi-zhalt-kod.html", "text": "Оранжев код за обилни валежи с гръмотевици е в сила на 25 юни за 4 области, за 12 ще важи жълт код, сочи справка на сайта на  Националния институт по метеорология и хидрология (НИМХ) . Предупреждението за валежи е в сила за областите Враца, Ловеч, Габрово и Велико Търново. В тези райони ще се развива мощна купесто-дъждовна облачност и ще има краткотрайни валежи и гръмотевични бури. Има условия за градушки. На места в планинските райони на областта количествата валеж ще достигнат 50-65 л/кв м. При оранжев код синоптиците предупреждават за възможни наводнения на имоти и в транспортната мрежа, както и прекъсвания в електроснабдяването, комуникациите и водопреносната мрежа. При оранжев код е възможно да се наложи частична евакуация. Синоптиците предупреждават за опасности при шофирането заради намалена видимост и аквапланинг.  \r\nЖълт код за обилни валежи и гръмотевични бури е в сила в 12 области. Кодът важи за областите Видин, Монтана, Плевен, Русе, Търговище, Разград, Шумен, Силистра, Пазарджик, Пловдив, Смолян и Кърджали. Там ще се развива също мощна купесто-дъждовна облачност и ще има краткотрайни валежи и гръмотевични бури. Има условия за градушки. На места в планинските райони на областта количествата валеж ще достигнат 30 - 35 л/кв м. Жълтият код за валежи означава, че има възможност от локални наводнения, малко на брой. Възможно е да се наложи прекъсване на дейности на открито, затруднения при шофиране заради намалена видимост и аквапланинг.", "date": "2019.06.24", "title": "НИМХ: Оранжев код за обилни валежи с гръмотевици е в сила на 25 юни за 4 области, за 12 ще важи жълт код"}
{"url": "http://www.focus-news.net/news/2019/06/24/2673500/milena-ignatova-bilkar-v-posledno-vreme-se-tarsyat-po-skoro-gotovi-otvari-i-substantsii-ot-bilki.html", "text": "Няма желаещи да работят като билкари. Това каза за  Радио „Фокус“ – Бургас  билкарят Милена Игнатова. Според нея възрастните хора, които упражняват билкарство, са твърде малко, а сред младите хора няма интерес към този занаят. „Моите наблюдения са, че няма работна ръка и доходите са малко. Четох интервю, според което от тази дейност се получават големи доходи. Това не е вярно. Билкарството е изключително трудоемка работа, която се извършва в най-топлите часове на деня“, отбеляза Игнатова и обясни, че билките винаги трябва да се берат в часовете след 9-10 часа, когато температурите се повишават, за да се покачат етеричните масла на билките. „Наблюдава се търсене на билки, но то не е толкова силно. По мои наблюдения, в последно време се търсят по-скоро готови отвари и субстанции от билките. Вече намаля чистото търсене на билки, тъй като това изисква самостоятелното им смесване и собственоръчната направа на чай. Правят го все още доста хора, но по-скоро като традиция. Масово се измести търсенето към тинктурите – нещо, което е изключително по-лесно. Всеки производител показва начина на употреба на тинктурите. Обикновено принципът е в чаша вода да се сложат по 15-20 капки по няколко пъти на ден“, допълни още Игнатова. \r\nМария ПОПЧЕВА", "date": "2019.06.24", "title": "Милена Игнатова, билкар: В последно време се търсят по-скоро готови отвари и субстанции от билки"}
{"url": "http://www.focus-news.net/news/2019/06/24/2673476/aleks-aleksiev-tsentar-za-balkanski-i-chernomorski-izsledvaniya-pobedata-na-opozitsionniya-kandidat-za-kmet-na-istanbul-e-shamar-lichno-sreshtu-prezidenta-erdogan.html", "text": "Победата на опозиционния кандидат за кмет на Истанбул е шамар лично за президента Ердоган. Това каза за обзорното предаване  „Това е България“  на  Радио „Фокус“  Алекс Алексиев, председател на Центъра за Балкански и Черноморски изследвания. По думите му една от причините за тежката загуба на кандидата на управляващата Партия на справедливостта и развитието Бинали Йълдъръм е прекалената увереност на президента Ердоган за предизвестена победа. Според Алексиев турският президент е настоявал за повторни избори в Истанбул, защото градът е от изключителна важност за парите, които ПСР харчи за своите поддръжници. „Говорим за най-малко 100 млрд. долара, които влизат в джобовете. Корупцията е невероятна в Истанбул, няма никаква отчетност. Без Истанбул на Ердоган ще му бъде много трудно да намери пари, защото той подкупваше почти всички, които минаха покрай ПСР. По този начин той успяваше да запази някак си статуквото – неговата власт. Там където Ердоган доминира – това е най вече Анадола, а това е, от икономическа гледна точка, малка част от Турция. Според мен, Ердоган стигна до място, в което няма добър ход в момента“, обясни председателя на Центъра за Балкански и Черноморски изследвания. Алекс Алексиев изрази съмнения, че турският президент ще откликне на поканата за сътрудничество от новоизбраният кмет Екрем Имамоглу. Въпреки огромната разлика в гласовете между първите и вторите избори, тя не се обуславя с увеличаване на подкрепата на Републиканската народна партия, от която е Имамоглу. Има сведения, че в райони, населени с кюрдско население, Ердоган губи с огромна разлика, обобщи анализаторът.  \r\nЦоня СЪБЧЕВА", "date": "2019.06.24", "title": "Алекс Алексиев, Център за Балкански и Черноморски изследвания: Победата на опозиционния кандидат за кмет на Истанбул е шамар лично срещу президента Ердоган"}
{"url": "http://www.focus-news.net/news/2019/06/24/2673501/sport-italiya-specheli-domakinstvoto-na-zimnite-olimpiyski-igri-prez-2026-godina.html", "text": "Спорт: Милано и Кортина д'Ампецо спечелиха домакинството на Зимните олимпийски игри през 2026 година. Изборите се проведоха по време на 134-ата сесия на Международния олимпийски комитет в Лозана. Другият претендент за Игрите бе Стокхолм. Италия за четвърти път ще организира олимпийски игри. Кортина прие Зимната Олимпиада през 1956 година, четири години по-късно Рим организира Летните игри, а за последно Торино бе домакин на Зимната Олимпиада през 2006 година. Според плана на кандидатурата състезанията в зала ще се проведат в Милано, а надпреварите на открито в Кортина, както и във Вал ди Фиеме. Планирани са три олимпийски селища в Милано, Кортина и Ливиньо.", "date": "2019.06.24", "title": "Спорт: Италия спечели домакинството на Зимните олимпийски игри през 2026 година"}
{"url": "http://www.focus-news.net/news/2019/06/24/2673498/svetoslav-malinov-shte-ima-novo-otlagane-za-brekzit-dori-premier-na-velikobritaniya-da-bade-boris-dzhonsan.html", "text": "Ще има ново отлагане за Брекзит, дори премиер на Великобритания да бъде Борис Джонсън. Това каза за обзорното предаване  „Това е България“  на  Радио „Фокус“  преподавателят в СУ „Св. Климент Охридски“ и бивш евродепутат Светослав Малинов. Той допълни, че новото отлагане ще е предизвикано от британския парламент, който, по думите му, има огромно мнозинство против излизане без споразумение. Като друга причина Малинов посочи всеобщото подозрение към Борис Джонсън в неискреност. „Още когато беше кампанията за референдума той застана на страната на тези, които искаха напускане на Великобритания. Още тогава имаше известно закъснение и забавяне – той се присъедини към лагера по-късно и се смяташе, че той не е искрен, а калкулира ползите си, с оглед на бъдещото лидерство на консерваторите. Може да се види пресконференцията, която даде след референдума – нямаше особена радост в това, че е бил на страната на печелившите. За Борис Джонсън винаги има дълбоко съмнение в неговата искреност, дори убеденост, че той действа от чисто кариеристични подбуди, просто за да стане премиер. Това означава подозрение, че твърдата му позиция днес ще бъде смекчена утре“, добави университетският преподавател. Светослав Малинов определи като прекрасно сегашното споразумение, постигнато между правителството на Великобритания и ЕС, като допълни, че то защитава правата на всички европейски граждани, включително и на българите, но изрази съмнения, че ще мине. Излизането без споразумение ще развърже ръцете на следващото британско правителство и парламент, които няма да са ограничени от задължения спрямо европейските институции, обобщи Светослав Малинов и уточни, че то няма да бъде в интерес на живеещите на острова българи.  \r\nЦоня СЪБЧЕВА", "date": "2019.06.24", "title": "Светослав Малинов: Ще има ново отлагане за Брекзит, дори премиер на Великобритания да бъде Борис Джонсън"}
{"url": "http://www.focus-news.net/news/2019/06/24/2673503/plovdiv-tsentarat-za-podkrepa-za-lichnostno-razvitie-vasil-levski-v-asenovgrad-organizira-lyatna-vakantsionna-programa-za-uchenitsi.html", "text": "Центърът за подкрепа за личностно развитие „Васил Левски“ в Асеновград организира лятна ваканционна програма за ученици. Това каза за  Радио „Фокус“ – Пловдив  директорът Георги Анастасов. Той уточни, че лятната ваканционна програма ще започне от 1 юли и ще продължи до 30 август, като е предназначена за ученици над 7-годишна възраст. „Програмата включва дейностите български народни танци, народно пеене, музикален инструмент – гайда и китара, английски език и футбол. От 1 до 19 юли ще се провеждат заниманията по народни танци с преподавател старши учител Росен Борисов. Народното пеене ще бъде от 22 до 31 юли с преподавател старши учител Христина Анастасова, през този период ще се проведат и заниманията по гайда, които ще водя аз. От 1 до 16 август ще има занимания по английски език и китара с преподавател старши учител Константин Денков, а от 19 до 30 август ще има часове по футбол с треньор Борислав Караматев“, каза Анастасов. Той подчерта че заниманията са напълно безплатни и ще бъдат в удобно за децата време, в часовете преди обяд – между 10.00 и 12.00 часа. Заявления могат да се подават от 08.00 до 17.00 часа в сградата на ЦПЛР „Васил Левски” на ул. „Захари Стоянов, записването може да се осъществи и по телефона. \r\nГеорги Анастасов каза още, че с всяка изминала година се увеличава броя на децата, желаещи да станат част от лятната ваканционна програма. „Интересът се увеличава. В летните месеци месеци при нас идват деца, които не посещават подобни занимания през годината. Идвайки тук, голяма част от тях се запалват по различните дейности. Лятната ваканционна програма е много полезна както за децата, така и за родителите. Децата откриват тук неща, които в училище няма как да открият. Тук ги откриваме таланти. Развиват се тези, които продължат да посещават нашите занимания, макар и извън лятната ваканционна програма“, коментира той. \r\nДиректорът на Центъра за подкрепа за личностно развитие в Асеновград посочи, че децата проявяват интерес към всички дейности, които се провеждат през лятото. „Огромен е интересът към народните танци, народното пеене и към заниманията по английски език. Към инструментите гайда и китара също се проявява силен интерес, тъй като атрактивни. В тези занимания има деца на различна възраст“, посочи Анастасов. \r\nТой смята, че лятната ваканционна програма учи децата на отговорност и на разумно потребление на свободното им време. „Те самите виждат, че е добре да се занимават с нещо полезно, приятно и забавно. Много от децата отделят огромно време да стоят пред компютрите, а при нас нещата са много по-различни и по-интересни“, каза още Георги Анастасов. \r\nТони МИХАЙЛОВ", "date": "2019.06.24", "title": "Пловдив: Центърът за подкрепа за личностно развитие „Васил Левски“ в Асеновград организира лятна ваканционна програма за ученици"}
{"url": "http://www.focus-news.net/news/2019/06/24/2673477/mvr-avariyno-spasitelni-ekipi-na-pozharnata-sa-reagirali-na-40-signala-v-plovdiv-zaradi-prolivnite-dazhdove-i-na-42-v-stolitsata.html", "text": "Аварийно-спасителни екипи на пожарната са реагирали на 40 сигнала в Пловдив заради проливните дъждове и на 42 в столицата. Това съобщиха от пресцентъра на  МВР . Информацията е към 19.00 ч.  \r\nДо този период аварийно-спасителни екипи в Пловдив са реагирали над 40 сигнала, подадени на спешния телефон 112.  Пожарните екипи са се отзовали основно на сигнали за наводнени мазета, приземни етажи и дворове, като и паднали дървета, вследствие на проливни дъждове.  На места работата на екипите от РДПБЗН-Пловдив продължава.  \r\nВ София пожарникари са отработили  42 сигнала. Основната част от тях са за паднали клони, наводнени дворове и приземни етажи, части от уличната и пътната инфраструктура. Има и няколко сигнала за късо съединение.  \r\nОт МВР съобщават, че вследствие на влошената метеорологична обстановка няма пострадали хора.", "date": "2019.06.24", "title": "МВР: Аварийно-спасителни екипи на пожарната са реагирали на 40 сигнала в Пловдив заради проливните дъждове и на 42 в столицата"}
{"url": "http://www.focus-news.net/news/2019/06/24/2673504/nurriyet-varhovniyat-izbiratelen-savet-obyavi-ekrem-iamamoglu-za-kmet-na-istanbul.html", "text": "Върховният изборен съвет на Турция (ВИС) обяви на 24 юни официалните резултати от повторните избори в Истанбул, като заяви, че основният опозиционен кандидат на Републиканската народна партия (РНП) Екрем Имамоглу е победител в изборите от 23 юни с 54% от гласовете, пише англоезичното издание на турския вестник  Hurriyet . \r\n„Повторните избори в Истанбул са финализирани. Имамоглу получи 54,21% от гласовете, ”каза председателят на ВИС Сади Гювен. Гювен също така заяви, че кандидатът на управляващата Партия на справедливостта и развитието (ПСР) Бинали Йълдъръм е получил 44,99% от гласовете. \r\nБроят на избирателите, имащи право на глас, възлиза на над 10 милиона души, добави Гювен. \r\n„Участвали са 8 925 063 избиратели. Броят на недействителните гласове е 178 590, каза той. \r\nМеждувременно гласовете на другите двама кандидати от партия Саадет и Патриотичната партия (Ватан) не надминават 2%. \r\nГювен също така заяви, че партиите могат да се обърнат към най-висшия избирателен орган до 25 юни, като решенията на районния избирателен съвет по жалбите ще бъдат приключени до 27 юни. Провинциалният изборен съвет ще има два дни, за да отговори на решението на районния  и през следващите три дни могат да се подават жалби, каза Гювен. \r\n\"Искам тези избори да бъдат от полза за нашата страна\", каза той. \r\nИмамоглу спечели изборите за кмет на най-големия град на Турция на 31 март с 13 000 гласа, като получи 48,8% от гласовете, докато Йълдъръм получи 48,55%, според официални данни от ВИС. \r\nИмамоглу работи като кмет 18 дни, преди да му бъде отменено свидетелството за избор. ВИС на Турция анулира резултатите на основание, че има секретари, които не са държавни служители, след като ПСР заяви, че има корупция и нередности в процеса на преброяване на гласовете. \r\nРНП постигна далеч по-комфортна победа над ПСР с преднина от близо 800 хиляди гласа.  Юлиян Марков", "date": "2019.06.24", "title": "Нurriyet: Върховният избирателен съвет обяви Екрем Иамамоглу за кмет на Истанбул"}
{"url": "http://www.focus-news.net/news/2019/06/24/2673505/kyustendil-obshtinata-planira-poemaneto-na-dalgosrochen-dalg-s-tsel-izgrazhdane-na-instalatsii-za-prerabotka-na-otpadatsi.html", "text": "Община Кюстендил планира поемането на дългосрочен дълг с цел изграждане на инсталации за преработка на отпадъци, предаде репортер на  Радио „Фокус” – Кюстендил . Планира се изграждане на екологична инфраструктура. Вече е сключен договор по оперативна програма „Околна среда”. Проектът включва проектиране и изграждане на инсталации за предварително третиране на битови отпадъци и за зелени отпадъци. Инсталациите ще обслужват общините Кюстендил, Невестино и Трекляно, а Община Кюстендил е водеща. Има споразумение между трите общини за изграждане на екологичната инфраструктура. Общински съвет – Кюстендил е приел решение собственият принос и нефинансираните по проекта дейности да бъдат осигурени от общинския бюджет на Община Кюстендил. Целта на проекта е да се намали количеството на депонирания отпадък, генериран от трите общини. Самият проект включва редица дейности. Сред тях са изготвянето на поредица от проучвания, проектиране, изграждане и доставка на оборудване, както и изграждане на външни връзки за водоснабдяване и електроснабдяване. Включват се и предоставяне на консултантски услуги и независима експертна оценка. Специализирано оборудване за събиране и транспортиране на зелените отпадъци. Тук се предвижда закупуване на специализирани камиони и контейнери за зелени отпадъци. Продължителността на проекта е 35 месеца.  Общата сума на проекта е 9 748 590 лева. От тях 5 955 966 лева са от Европейския фонд за регионално развитие. Националното съфинансиране е в размер на 1 051 053 лева. Собственият принос на Община Кюстендил е 826 492 лева, а за недопустими разходи са предвидени 1 915 138 лева. С цел да се осигурят средствата за собствено съфинансиране и за недопустимите по проекта разходи,Община Кюстендил планира да поеме дългосрочен дълг от ФЛАГ в размер на 1 916 000 лева.  \r\nВенцеслав ИЛЧЕВ", "date": "2019.06.24", "title": "Кюстендил: Общината планира поемането на дългосрочен дълг с цел изграждане на инсталации за преработка на отпадъци"}
{"url": "http://www.focus-news.net/news/2019/06/24/2673506/blagoevgrad-dimitar-grozdanov-ot-mh-tiym-simitli-specheli-dve-vtori-mesta-v-5-tiya-krag-ot-evropeyskiya-shampionat-po-motokros-v-sarbiya-globare.html", "text": "Два страхотни манша с две втори места направи Димитър Грозданов от „МХ ТИЙМ“ – Симитли на състезание, съобщиха от  отбора на състезателя . Грозданов е взел участие в 5-тия кръг от Европейския шампионат по мотокрос в Сърбия-Глобаре, който се проведе на 22 и 23 юни. \r\nВ зрелищното състезание участваха 36 български състезатели в отделните класове, както и представители от Унгария, Румъния, Хърватска, Македония, Гърция. Димитър Грозданов се качи на почетната стълбичка с българското знаме, като взе 2 втори места както в МХ2, така и в МХ2 JUNIOR.", "date": "2019.06.24", "title": "Благоевград: Димитър Грозданов от „МХ ТИЙМ“ – Симитли спечели две втори места в 5-тия кръг от Европейския шампионат по мотокрос в Сърбия-Глобаре"}
{"url": "http://www.focus-news.net/news/2019/06/24/2673507/a1-on-makedoniya-obedinenata-albanska-opozitsiya-ne-priznava-reshenieto-na-izbiratelnata-kolegiya.html", "text": "Обединената албанска опозиция не признава решението на избирателната колегия и остава на собственото си убеждение, че на 30 юни няма да има избори, информира македонското електронно издание  A1 On . \r\nТова заяви Дашамир Шехи от Партията на движението за национално развитие след среща, проведена от лидера на Демократическата партия Лулзим Баша с лидерите на партиите, които съставляват обединената опозиция. \r\n„Тази седмица ще завърши с народни протести. Това не са избори. Ние не ги признаваме, това са изборите на господин Рама, ние ще зачитаме указа на президента Илир Мета. На 30 юни няма да има избори, нашата съпротива ще бъде още по-голяма. Ще се изправим срещу тази нова политическа хунта във всяка част на Албания. Ние не признаваме тези избори. На 30-ти няма да се гласува. Опасността от тази група е толкова голяма, че оправдава всякакъв вид съпротива, каза Шехи. \r\nСпоред него решението на избирателния колегиум, което той нарича \"злополука\", няма стойност. \r\n„Колегиумът няма нито правна, нито политическа стойност. В него се намират няколко несретници, които са имали възможността да вземат лоши решения за себе си“, заяви Шехи. \r\nОт името на обединената опозиция те заявиха, че ще продължат протестите и съпротивата в цялата страна, за да не се допусне, както каза той, фалшиво изборно състезание.  Юлиян Марков", "date": "2019.06.24", "title": "A1 On (Македония): Обединената албанска опозиция не признава решението на Избирателната колегия"}
{"url": "http://www.focus-news.net/news/2019/06/24/2673502/predsedatelyat-na-parlametna-tsveta-karayancheva-mladite-balgari-v-moskva-da-se-uchat-trupat-opit-i-umeniya-i-da-se-varnat-v-balgariya-kadeto-imame-nuzhda-tyah.html", "text": "Председателят на Народното събрание Цвета Караянчева, която е на официално посещение в Руската федерация, разговаря с българската общност в Москва. В срещатата участваха български студенти в Москва, българи, работещи в големи мултинационални компании и водещи международни банки. Това съобщиха от пресцентъра на  Народното събрание . Пред присъстващите председателят на Народното събрание Цвета Караянчева отбеляза, че е щастлива да бъде сред нашите сънародници в руската столица, тъй като от девет години председател на българския парламент не е бил в Москва. \"След дни ще отбележим 140 години от установяването на дипломатически отношения между България и Русия, а преди няколко месеца в България тържествено беше чествана 140-ата годишнина от Учредителното събрание и приемането на Търновската конституция, което е показателно за дълбоките и традиционно добри връзки между България и Русия\", посочи тя.  \r\nЦвета Караянчева подчерта, че когато става дума за националните интереси българският парламент се стреми да заема национално отговорни позиции в интерес на държавата и нейните граждани. \"Вие сте нашите посланици в Москва и в Русия, благодарим Ви, че ни представяте достойно както в университетите тук, така и в международните фирми, организации и банки, в които работите\", обърна се към българите в Москва председателят на Народното събрание. \"В България не достига квалифицирана работна ръка, затова правителството постави образованието като водещ държавен приоритет\", подчерта на срещата Цвета Караянчева. \"Залагаме на дуалното образование, защото са ни необходими хора, които от учебните и университетските скамейки да се включат в производството и бизнеса, добави тя и призова младите хора да учат, да трупат опит и умения и да се върнат в България, където има нужда от тях и техните знания. Има място за Вас в България, мили деца\", обърна се председателят на парламента към младите българи в Москва. \"В страната ни вече съществуват много възможности за инвестиции, работи се по магистралите „Струма“ и „Хемус“, по тунела под Шипка, за да може инвеститорите да стигнат до всички региони на България\", отбеляза Цвета Караянчева. Тя подчерта, че е важно да се развива инфраструкторно Северна България, което ще позволи и там да бъдат привлечени инвестиции и да се ускори икономическият растеж както на региона, така на страната ни. България се развива уверено напред и технологично, и индустриално, посочи председателят на парламента. Сред въпросите, които представителите на българската общност отправиха към председателя на Народното събрание, бяха такива, свързани с българските национални интереси, развитието на дигитализацията, на строителния сектор, на инфраструктурата и на градската среда.  \r\nБългарска парламентарна делегация, водена от председателя на Народното събрание Цвета Караянчева, е на официално посещение в Русия. В състава на делегацията са съпредседателите на Групата за приятелство България – Русия Красимир Велчев и Антон Кутев, заместник-председателят на групата Волен Сидеров и народните представители Диана Саватева, Боряна Георгиева и Ахмед Ахмедов.", "date": "2019.06.24", "title": "Председателят на парламетна Цвета Караянчева: Младите българи в Москва да се учат, трупат опит и умения и да се върнат в България, където имаме нужда тях"}
{"url": "http://www.focus-news.net/news/2019/06/24/2673508/boris-nikolov-kmet-na-belogradchik-zalata-s-praistoricheskite-risunki-v-peshtera-magura-e-zatvorena-za-poseshteniya.html", "text": "Залата с праисторическите рисунки в пещера Магура е затворена за посещения, каза за  Радио „Фокус“ – Видин  Борис Николов, кмет на община Белоградчик след като залата бе затворена през миналия месец, когато  туристи написаха имената си със спрей на стената, на която се намират праисторическите рисунки. „Предвижда се в залата да се постави видеонаблюдение. Освен това със всяка група ще влиза и охрана, която ще наблюдава да не се вършат посегателства в пещерата“, каза Борис Николов. Той допълни, че залата с праисторическите рисунки е затворена временно. Според него след ограничаването на достъпа до рисунките туристическият поток не е намалял. \r\nНай-ранните рисунки в пещера „Магура“ са от времето на късния палеолит, като има и от времето на неолита; най-новите са от бронзовата епоха и са рисувани между 3000 и 1200 г. пр.н.е. Рисунките изобразяват предимно ловни сцени, слънчево-лунен календар, сцена на плодородието и отделни рисунки. Някои са релефни – дължи се на естествената ерозия на скалата под тях. \r\nАнна ЛОЗАНОВА", "date": "2019.06.24", "title": "Борис Николов, кмет на Белоградчик: Залата с праисторическите рисунки в пещера Магура е затворена за посещения"}
{"url": "http://www.focus-news.net/news/2019/06/24/2673511/sport-kot-divoar-pobedi-yuzhna-afrika-s-10.html", "text": "Футбол: Отборът на Кот д’Ивоар стартира с минимален успех – 1:0, своята кампания на Купата на Африканските нации 2019, след като надви отбора на Република Южна Африка в Кайро. Единственото попадение за „оранжевите” дойде в 65-ата минута, когато Джонатан Коджия намери вратата на южноафриканците. Така Кот д’Ивоар си добави три точки в актива и дели първото място във временното класиране с Мароко, който победи със същия резултат Намибия. В следващия мач отборът на Кот д'Ивоар се изправя  срещу мароканците, докато РЮА среща Намибия", "date": "2019.06.24", "title": "Спорт: Кот д‘Ивоар победи Южна Африка с 1:0"}
{"url": "http://www.focus-news.net/news/2019/06/24/2673509/veliko-tarnovo-otkradnaha-izrabotenite-ot-dobrovoltsi-peyki-v-dvora-na-nova-bolnitsa-v-grada.html", "text": "Откраднаха изработените от доброволци пейки в двора на МОБАЛ „Д-р Стефан Черкезов“ във Велико Търново. Това съобщиха за  Радио „Фокус“ – Велико Търново  от групата „Доброволно чистене – Велико Търново. Пейките бяха изработени по време на акция за почистване и облагородяване на северния двор на болничното заведение през месец март. Тогава в рамките на две поредни недели в дейностите се включиха над 150 души, които събраха над 160 чувала с отпадъци, орязаха 60 кубика храсти и клони, окосиха 1,5 дка поляна, създадоха 13 гуми-саксии, боядисаха 10 метра от оградата на болницата и поставиха двете ръчно изработени пейки. „Нашите ръчно изработени пейки оживяваха цели 3 месеца и 7 дни. Преди 3 дни ги снимахме, защото беше време да се съберем за тяхната поддръжка, но ето, че и този ден дойде. Нека обаче се фокусираме върху позитивното. Първо нашата изработка е била толкова качествена, че някой си е помечтал за тях и е организирал тяхното открадване. Всяка тежеше по 50+ кг и най-вероятна са двама. Но най-важното е…че ние доказахме, че добрите и действащи хора са стотици. Нашите две събития за почистване двора на болницата събраха над 150 човека. Добрите хора сте вие и ще променим средата към по-добро“, посочват от „Доброволно чистене – Велико Търново“. \r\nНадежда КРЪСТЕВА", "date": "2019.06.24", "title": "Велико Търново: Откраднаха изработените от доброволци пейки в двора на Нова болница в града"}
{"url": "http://www.focus-news.net/news/2019/06/24/2673499/nikolay-patrushev-rusiya-sigurnostta-na-izrael-e-vazhna-tuk-zhiveyat-rusnatsi.html", "text": "Русия има специален интерес към сигурността на Израел, защото тук живеят малко под два милиона „сънародници”, заяви в неделя Николай Патрушев, ръководител на руския Национален съвет за сигурност, преди да се срещне с премиера Бенямин Нетаняху, цитира думите му израелското англоезично издание  The Jerusalem Post \r\nПатрушев пристигна в понеделник, за да вземе участие в тристранна среща с американския съветник по националната сигурност Джон Болтън, който пристигна в събота, и израелския си колега Меир Бен-Шабат. Нетаняху също ще вземе участие в срещата, която е насрочена за вторник. \r\nПатрушев,говори накратко на руски език преди срещата, като думите му бяха преведени на иврит. Той каза, че е в страната по нареждане на руския президент Владимир Путин, който се съгласи на този формат по време на разговори с Нетаняху. \r\nТой каза, че преговорите ще се съсредоточат върху ситуацията в Сирия. „За да се реши ситуацията в Сирия, е необходимо да се възстанови мира в региона и в Сирия”, каза той. \"За постигането на тези цели са необходими стъпки за осигуряване на вътрешен ред в Сирия и унищожаване на терористичните групи, които все още остават там.\" \r\nМакар Патрушев да не спомена Иран в своите изказвания, Нетаняху със сигурност направи това, като повтори позицията на Израел, че Израел няма да позволи на Иран да се утвърди по сирийската граница с Израел. \r\nНетаняху отбеляза, че тази седмица бе отбелязана 78-та годишнина от нацистката инвазия в Съветския съюз, известна като операция \"Барбароса\", когато \"руските хора бяха атакувани по най-грозния и жесток начин от нацистите\". \r\nТой каза, че заради това трагично минало Русия със сигурност разбира „какво е значението на режима, който призовава за нашата разруха, а не само да ни окупира - [но] да ни унищожи и който действа ден след ден, за да постигне тази цел“. . \" \r\nПоради тази причина Нетаняху каза на Патрушев, който миналата седмица заяви, че ще представи позициите на Иран по време на срещите си тук, че Израел от своя страна няма да позволи на Иран да се утвърди в Сирия и ще направи всичко възможно, за да не му позволи да се сдобие с ядрени оръжия. \r\n\"Самозащитата е важен урок от 20-ти век, със сигурност за еврейския народ и нашата държава\", каза той. „По този повод бих искал да благодаря на президента Путин за изявлението, че сигурността на Израел е важна за Русия. Той го е казвал много пъти и аз много го оценявам. \r\nНетаняху каза, че израелско-руското сътрудничество в областта на сигурността е допринесло \"значително за сигурността и стабилността в нашия регион и доведе до съществена промяна в ситуацията в региона\". \r\nТой също така благодари на Русия за всичко, което направи, за да си върне останките на израелски войници, като акцентира върху завръщането в Израел по-рано тази година на останките на Захари Баумел, който изчезнал по време на Ливанската война в битката при Султан Якуб през юни 1982 г.  Юлиян Марков", "date": "2019.06.24", "title": "Николай Патрушев (Русия): Сигурността на Израел е важна, тук живеят руснаци"}
{"url": "http://www.focus-news.net/news/2019/06/24/2673512/tass-za-kakvo-si-govoriha-ruskiyat-i-frenskiyat-premieri-na-sreshtata-v-lyo-havar.html", "text": "Руският премиер Дмитрий Медведев и френският му колега Едуард Филип проведоха разговори в кабинета на кмета в Нормандия. След срещата те проведоха съвместна пресконференция, на която ръководителят на руския кабинет коментира не само въпроси на двустранните отношения, но и други теми от международния дневен ред, като ситуацията около Иран и отношенията с новото ръководство на Украйна, предава  TACC . \r\nТова е първата лична среща между Медведев и Филип, който оглави френското правителство през май 2017 г \r\nМедведев обяви споразумение с Филип за по-активно развитие на двустранното сътрудничество. \"Има твърде дълбоки икономически връзки между Русия и Франция. Те не могат да бъдат разбити дори в ерата на различни санкции или търговски войни\", е сигурен Медведев. \r\nРуският премиер също счита, че намаляването на форматите за диалог между страните е грешка. Според него Руската федерация е готова за контакти с Франция във всеки формат. \r\nОсвен това Медведев покани френския министър-председател в Санкт Петербург. \r\nMедведев каза, че е обсъдил ситуацията в Украйна по време на разговорите с Филип в контекста на смяна на президента в страната. \r\nСпоред министър-председателя на Руската федерация, досега новото украинско ръководство \"изобщо не се е проявило\". \r\nВ същото време Медведев отбеляза, че възможностите за решаване на ситуацията в Украйна все още не са пропуснати. \r\nРъководителят на руския кабинет добави, че френското ръководство „активно полага усилия“ за урегулирането в Украйна. Той вярва, че това е \"много, много полезно\". \r\nСтраните също така обсъдиха възможни съвместни стъпки на Москва и Париж за намаляване на напрежението около Иран след оттеглянето на САЩ от Съвместния Всеобхватен  план за действие. \r\nМедведев подчерта, че \"е много важно да се поддържат контакти и взаимно разбирателство\", както и \"способността за обмен на позиции\". \r\nМедведев заяви, че темата за предполагаемото разпространение на дезинформация в Европейския съюз от руски източници не е била повдигната по време на преговорите.  \r\nСтава дума за доклада на Европейската комисия, в който се посочва, че от началото на годината в европейските медии са записани над 1000 случая на дезинформация за ЕС с произход от руски източници, например, свързани с Русия групи в социалната мрежа „Фейсбук“ \r\nМинистър-председателят на Русия отбеляза, че всички медии и източници на информация трябва да действат в рамките на правната рамка на страната, в която работят. Според него журналистическата работа като цяло е \"до голяма степен субективна\", тъй като всички журналисти са хора и могат да дават различни оценки на различни събития.  Юлиян Марков", "date": "2019.06.24", "title": "ТАСС: За какво си говориха руският и френският премиери на срещата в Льо Хавър"}
{"url": "http://www.focus-news.net/news/2019/06/24/2673513/the-guardian-sled-izbornata-zaguba-v-istanbul-vsichki-gledat-kam-prezidenta.html", "text": "След изборната загуба в Истанбул всички гледат към президента и очакват следващите му ходове след като той призна изборното поражение, пише британският вестник  The Guardian  във водеща статия. \r\nПоследните участници в партита се прибраха у дома, когато слънцето изгря. В Истанбул в неделя вечерта стотици хиляди поддръжници на опозицията танцуваха по улиците, размахвайки турски знамена и размахвайки чаши с бира и ракия, след като техният кандидат за кмет нанесе най-сериозния удар на президента Реджеп Тайип Ердоган в политическата му кариера. \r\nДокато общинските работници почистиха в понеделник сутрин, обаче, първите страници на проправителствените вестници на Турция омаловажиха безпрецедентния успех на новоизбрания кмет от Народната републиканска партия (НРП) Екрем Имамоглу.  \r\n\"Истанбул гласува\", пише потиснатото заглавие на обикновено безумно про-правителствения таблоид Йени Шафак. Няма снимки на фойерверките и сцените на тържеството преди няколко часа. \r\nДокато опозицията възстановява от колективен махмурлук, вниманието се насочва към следващият ход на президента. Имамоглу сложи край на 25-годишното господство на ислямистки партии в повторния вот за контрол на най-големия град и икономически център на Турция, който през 2017 г. е съставлявал 31% от БВП. \r\nРезултатът има сериозни финансови последици за управляващата Партия на справедливостта и развитието (ПСР) и неговите мрежи за патронаж, и ще засили усещането сред опозицията и в партията на Ердоган, че властта на президента започва да намалява. \r\nЗагубата на Истанбул също има отражение върху политиката в Анкара. Второто поражение е разделението в президентската партия. Бившият президент Абдула Гюл и бившият премиер Ахмет Давутоглу открито критикуваха ПСР за търсенето на повторни избори, подхранвайки слухове в турските медии, че висшите политици се готвят да образуват отцепнически партии. \r\nСъществуват и спекулации, че Ердоган може да свика предсрочни избори, за да освободи правителството си от неприятни елементи, докато се бори с въпроси като икономиката на Турция, следващите стъпки на Анкара в сирийската война и перспективата за санкции на САЩ за планираното закупуване на руската ракетна система С-400. \r\nСъщо в понеделник започна процесът срещу 16 видни фигури от протестите за Парка Гези през 2013 г. в Истанбул, който оспори авторитета на Ердоган - напомняне, че докато Истанбул е сигнализирал за огромния си апетит за промяна, президентът през годините утвърждава властта си над демократичните институции на Турция и засилва контрола си. \r\nЗа мнозина спомените за общите избори през 2015 г., които сложиха край на мнозинството на ПСР в парламента - но бяха проведени отново през октомври същата година, давайки по-благоприятен резултат за управляващата партия - все още са пресни.  Юлиян Марков", "date": "2019.06.24", "title": "The Guardian: След изборната загуба в Истанбул всички гледат към президента"}
{"url": "http://www.focus-news.net/news/2019/06/24/2673510/tass-nikolay-patrushev-i-dzhon-boltan-razgovaryaha-zad-zakriti-vrati.html", "text": "Срещата на секретаря на Съвета за сигурност на Руската федерация Николай Патрушев със съветника на президента на САЩ по националната сигурност Джон Болтън завърши в Ерусалим, след като продължи час и половина, предава  TACC . \r\nПреговорите на Патрушев с Болтън бяха проведени при закрити врати. Преди да започнат, те само позволиха на журналистите да направят няколко снимки. \r\nСрещата им се състоя непосредствено след разговорите, които Патрушев проведе с израелския премиер Бенямин Нетаняху. \r\nВъв вторник са планирани тристранните разговори на Патрушев с Болтън и ръководителя на Израелския съвет за национална сигурност Меир Бен-Шабат. Според Патрушев те ще бъдат посветени на ситуацията в Сирия. Секретарят на Руския съвет за сигурност подчерта, че руската страна възнамерява да предаде на колегите си от Израел и Съединените щати и позицията на Иран за сирийското урегулиране, тъй като именно тази страна е допринесла значително за борбата срещу тероризма в Сирия. Тези думи на Патрушев прозвучаха в разгара на острото влошаване на отношенията между Вашингтон и Техеран, които много политици оцениха като на ръба на войната. \r\nБолтън, който се срещна с Нетаняху в неделя, призна, че очаква с нетърпение разговорите с Патрушев, за да обсъди с него въпросите за регионалната сигурност. Някои от вижданията на Вашингтон за положението в региона в светлината на последните събития вече прозвучаха по време на преговорите на Болтън с Нетаняху. Както съобщава по-специално израелската радиостанция \"Кан\", той изрази увереност, че Иран се стреми да придобие ядрени оръжия и \"не търси мир\". \r\nТой припомни и думите на американския президент Доналд Тръмп, че американската армия е \"готова за изпращане\". Натаняху от своя страна отбеляза, че агресивната политика на Техеран се засили веднага след сключването на Съвместния цялостен план за действие за иранската ядрена програма и премахването на санкциите срещу тази страна.   Юлиян Марков", "date": "2019.06.24", "title": "ТАСС: Николай Патрушев и Джон Болтън разговаряха зад закрити врати"}
{"url": "http://www.focus-news.net/news/2019/06/24/2673515/v-lovech-se-provezhdat-tridnevni-natsionalni-pedagogicheski-cheteniya.html", "text": "В Ловеч се провеждат  Национални педагогически четения (24 – 26 юни), които са 14-и поред. Това съобщиха от пресцентъра на  Община Ловеч . Стартът бе даден в понеделник вечерта с двучасов концерт в Ловчанското читалище „Наука - 1870“.  \r\nПо традиция кметът на Община Ловеч Корнелия Маринова поздрави участниците в тазгодишното издание. Тя отбеляза големия обем и разнообразие от теми, които се обсъждат. Същевременно отбеляза, че моментът е много важен и решаващ за образованието и даде пример със смартфона – да го ползваме ли в клас или не? Споделеният в Ловеч опит ще е изключително ценен, защото ще ви зареди  с оптимизъм, надежда, нови пътища, методи и идеи, каза кметът. \r\nСред гостите, част от тях поднесоха и поздравления, бяха Пенка Иванова, директор на Дирекция \"Учебници и училищна документация\" в МОН, проф. д-р Емилия Василева от Център \"Хуманна педагогика\" , главен асистент д-р Марияна Косева, начална училищна педагогика, СУ, както и Еленко Начев, началник на Регионалното управление по образованието в Ловеч. Именно Еленко Начев  връчи на проф. д-р Емилия Василева почетен плакет по повод 70-годишнината й, както и затова, че девет от 14-те педагогически четения са станали в Ловешка област. \r\nИзявата протича под наслов \"Да запазим усмивката в училище\",  основната тема е \"Моето педагогическо ежедневие\". В четенията участват над 70 участници от цялата страна, а сесиите са в залите на Бароковата къща. \r\nОрганизатори са Регионалното управление на образованието в Ловеч, Община Ловеч, Министерството на образованието и науката и Център \"Хуманна педагогика\".  Тъй като началото стана на Еньовден, гостите бяха посрещнати на входа с китка здравец.", "date": "2019.06.24", "title": "В Ловеч се провеждат тридневни  Национални педагогически четения"}
{"url": "http://www.focus-news.net/news/2019/06/24/2673514/evening-standard-deputati-ot-konservativnata-partiya-mozhe-da-blokirat-brekzit-bez-sdelka.html", "text": "Борис Джонсън и Джереми Хънт днес предупредиха, че дузина депутати от Торите са готови да се противопоставят на новия министър-председател, за да спрат Брекзит без сделка, пише лондонския  Evening Standartd . \r\nМинистърът в министерството на  отбраната Тобиас Елууд подчерта, че \"голям\" брой консервативни депутати, включително министри, са решени да предотвратят напускане на съюза без споразумение. \r\nНеоспоримите опоненти на Брекзит без сделка се страхуват, че ще нанесат големи икономически щети, които заплашват да разбият Обединеното кралство и ще навредят на репутацията му на световната сцена. \r\nЕлууд каза пред вестника: „Правителство, което активно се стреми към Брекзит без сделка, няма да има подкрепата на значителен брой депутати, включително министри. Има поне дузина хора, които искат да напуснат ЕС - но с работеща сделка. \" \r\nМалък брой депутати от Тори също биха могли да откажат да подкрепят новия министър-председател с гласуване за доверие, ако той е решен да настоява за напускане без сделка, което дори може да се случи в рамките на дни след встъпването му в длъжност. \r\nВодещият кандидат за лидер на торите Джонсън твърди, че Обединеното кралство трябва да напусне на 31 октомври, със или без сделка, като настоява, че това е \"изключително възможно\". \r\nПо време на среща с членове на партията в събота Хънт каза, че ще „напусне„ 100% “без сделка, ако споразумението е извън обсега на 31 октомври, но не се обвърза с конкретен ден \r\nИ двамата са изправени пред препятствието, че депутатите вече са гласували, за да се противопоставят на напускане без сделка, а председателят Джон Беркоу е дал ясно да се разбере, че парламентът няма да бъде заобикалян.   \r\nДнес Хънт изключи възможността да поиска избори, ако стане  премиер, а парламентът блокира Брекзит без  сделка и призова Джонсън да направи същото. \r\n\"Общите избори ще бъдат катастрофални, защото бихме поставили в Даунинг стрийт някой, който няма да достави Брекзит\" каза той пред програмата \"Днес\", предполагайки, че лейбъристите ще спечелят.  Юлиян Марков", "date": "2019.06.24", "title": "Evening Standard: Депутати от Консервативната партия може да блокират Брекзит без сделка"}
{"url": "http://www.focus-news.net/news/2019/06/24/2673479/kommersanta-kogato-zapadat-tragna-s-iztoka.html", "text": "Събитията от последните седмици в Молдова са изненадващи. Всичко, което се казва повече от десетилетие за новата конфронтация на Запада и Изтока, тук е предизвикателно посрамено. Вместо конфронтация е налице съвместна, съгласувана и ясно координирана специална операция за принуждаване на Молдова към демокрация, пише руският вестник \"Коммерсантъ\".  \r\nВ рамките на няколко дни Русия, ЕС и Съединените щати конструират един вид политически оксиморон - парламентарната коалиция, състояща се от прозападния блок АКУМ, воден от Майя Санду и проруските социалисти на Игор Додон. Нека оставим настрана инструментите за натиск, които бяха използвани от международните партньори на техните молдовски подопечни. Важно е, че всички тези партньори открито и недвусмислено подкрепиха резултатите от внезапния \"вътрешен избор\" на местните политици – изваждането на Молдова от състоянието „завзета“ държава от олигарха Владимир Плахотнюк, изтръгвайки него и неговата партия от активния политически живот. \r\nПлахотнюк, неговата партия, прокуратурата и Конституционният съд още даваха изявления за неконституционност на новото мнозинство, докато Русия открито признава новата антиолигархична коалиция. Още повече, че самото начало на формирането на тази коалиция бе поставено от светкавично посещение в Молдова на руския вицепремиер Дмитрий Козак. След Русия започна поредица от триумфално международно признание на новото правителство от страните от ЕС. И накрая, последва 15-минутен разговор между американския посланик в Молдова Дерек Хоган и ръководителя на молдовския режим Плахотнюк. И режимът падна. \r\n\"Вътрешният избор\" се осъществи в тишината на  парламентарните кабинети и в мозъците на местния елит. Пустите улици и квартали на Кишинев  най-малко приличаха на столицата на държавата, в която се осъществява един вид демократична революция. По-скоро тя приличаше на международна хуманитарна операция за спасяване на онези, които вече не са в състояние да излязат от отчаяната си ситуация. \r\nИ това трябва да се отбележи веднага. Принуждаването  към демокрацията този път изглеждаше единствената очевидна и надеждна цел на глобалните посредници. Не видяхме и следа от цинична геополитическа сделка, червени линии и флумастерни рубежи. Новото правителство се оглавява от прекалено прозападния политик Майя Санду, а членовете на нейния кабинет са любимата цел на традиционния руски тролинг. Това означава, че всички те са номинирани от международни неправителствени организации и завършили американски бизнес училища. Председателят на парламента, лидерът на Социалистическата партия Зинаида Гречани, частично балансира тази конструкция. Най-малкото новото мнозинство се опитва да заобиколи острите геополитически ъгли и да намери общ дневен ред. Тя е предимно оздравителна - да събере развалините на дългогодишното еднолично управление на Плахотнюк. \r\nНо ако за САЩ и ЕС мисията на такава демократична корекция на вътрешната политика на една страна е познато явление, за Русия това не е само премиера. \r\nДмитрий Козак е човек, чието име след 2003 г. в Молдова стана един вид мем. Тогава, преди 16 години, подписването на меморандум между Кишинев и Тираспол, подготвен от Козак, се провали. Смята се, че ако се бе случило тогава, Молдова отдавна да е била обединена държава. Така или иначе, именно от този момент Дмитрий Козак за една част от молдовското общество се превръща в жив символ на „агресивна и коварна имперска политика на Русия“, а за другата - тъжно напомняне за загубения шанс на държавното единство, въплъщение на неизпълнените добри намерения на Русия. \r\nНо този път Дмитрий Козак, изглежда, успя да улови въображението на всички молдовски политици без изключение. В Кишинев той говори много малко и неохотно за това, което е обичайно да се говори за такива места от руски служители с такъв ранг. Тоест, за историческите корени на руско-молдовското приятелство, стратегическо партньорство, ябълки, круши, сливи и молдовско вино. Но от друга страна, той ясно и недвусмислено заяви важността на справедливите парламентарни избори, необходимостта да се вземат предвид препоръките на европейските експерти, по-специално Венецианската комисия на Съвета на Европа, зачитането на който и да е външнополитически вектор на Молдова, потвърден на изборите, нежеланието да се налага нещо в този смисъл. Също така, както беше и между другото - за неговата лична симпатия към такава възможна коалиция, която ще сложи край на съществуването на власт, която няма подходящата легитимност. \r\nИ това сработи. Нямаше нужда да се чете между редовете. Такъв подход развърза ръцете на всички. Е, с изключение на Плахотнюк и неговия клан. \r\nЕфектът от целия този терапевтичен разказ е трудно да се оцени не само в ситуативен план, но и в практически условия. Русия, която отново рестартира заедно с ЕС и САЩ демократичните институции в Молдова, близо до границите на Европейския съюз, е точно това, което предизвиква прословуто недоверие и скептицизъм не само в Брюксел и Лондон, но и в Москва и Санкт Петербург. Този съвсем необичаен и неочакван обрат се оказа напълно предвидим и непроменим геополитически сюжет. Сюжет, в който Русия действа като страна в някаква глобална сделка, е, уви, не нов Хелзинки, но в най-добрия случай някакъв пореден Потсдам.  Юлиян Марков", "date": "2019.06.24", "title": "„Коммерсантъ“: Когато Западът тръгна с Изтока"}
