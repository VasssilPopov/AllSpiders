{"url": "http://www.focus-news.net/news/2018/06/04/2529910/nimh-utre-na-mesta-shte-prevali-i-pregarmi-veroyatnostta-za-gradushki-e-po-golyama-v-iztochnite-rayoni.html", "text": "През нощта на отделни места, главно в Източна България, все още ще има превалявания и гръмотевична дейност в процес на затихване. Над останалите райони ще е предимно ясно. Утре ще се задържи неустойчиво с повече слънчеви часове преди обяд. Около и след пладне отново ще се развива мощна купеста и купесто-дъждовна облачност и до вечерта на места ще превали и прегърми. Вероятността за градушки е по-голяма в източните райони. Ще духа слаб до умерен вятър от запад-северозапад. Максималните температури ще са между 29° и 34°, малко по-ниски по морския бряг. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Георги Цеков.\r\nАтмосферното налягане остава малко по-ниско от средното за месеца, още малко ще се понижи.\r\nНад Черноморието облачността ще е променлива, около и след обяд – купесто-дъждовна. Ще има краткотрайни валежи придружени с гръмотевици. В отделни райони ще има обилни локални извалявания, възможни са и градушки. Ще духа слаб до умерен запад-северозападен вятър, усилващ се и променящ посоката си по време на гръмотевична дейност. Максималните температури на въздуха ще са 25-29°. Температурата на морската вода е  21-22°. Вълнението на морето ще бъде 1-2 бала.\r\nНад планините преди обяд ще е предимно слънчево. Около и след обяд ще се развива купесто-дъждовна облачност и до края на деня на много места ще превали и прегърми. Ще духа до умерен запад-северозападен вятър. Максималната температура на височина 1200 метра ще е около 22°, на 2000 метра – около 15°.\r\nВ сряда на много места, главно през втората половина на деня, отново ще превали и прегърми, по-съществено в планинските райони. Слънчеви часове ще има преди обяд. Вятърът ще бъде северозападен, предимно слаб. Преобладаващите максимални температури ще са около и над 30°. В четвъртък вятърът ще стане от изток-югоизток, ще бъде до умерен. Ще има краткотрайни валежи и гръмотевични бури, на места, главно в Северна България, временно интензивни. Дневните температури слабо ще се понижат. В петък валежите ще намалеят като обхват и като интензивност. Вятърът в западната половина от страната ще отслабне и ще стихне, в източната - ще бъде с южна компонента, слаб до умерен. Температурите ще се повишават и максималните ще са между 30° и 35°.", "date": "2018.06.04", "title": "НИМХ: Утре на места ще превали и прегърми, вероятността за градушки е по-голяма в източните райони"}
{"url": "http://www.focus-news.net/news/2018/06/04/2529911/sofiya-vazstanoveno-e-dvizhenieto-po-pat-ii-16-lukovo-rebrovo.html", "text": "Възстановено е движението по път II-16 Луково - Реброво. Това съобщиха от пресцентъра на Агенция \"Пътна инфраструктура\".", "date": "2018.06.04", "title": "София: Възстановено е движението по път II-16 Луково - Реброво"}
{"url": "http://www.focus-news.net/news/2018/06/04/2529906/sport-otpadna-macha-mezhdu-sharapova-i-uilyams-zaradi-kontuziya-na-amerikankata.html", "text": "Очакваният с нетърпение мач между Серина Уилямс и Мария Шарапова от четвъртия кръг на Ролан Гарос няма да се проведе, след като американката се отказа от по-нататъшно участие в турнира от Големия шлем заради контузия в гръден мускул. Така рускинята продължава към четвъртфиналите, където очаква победителката от двубоя между испанката Гарбине Мугуруса и Леся Цуренко от Украйна.", "date": "2018.06.04", "title": "Спорт: Отпадна мача между Шарапова и Уилямс заради контузия на американката"}
{"url": "http://www.focus-news.net/news/2018/06/04/2529912/kyustendil-v-grada-deystva-edinstvenata-v-stranata-sinya-staya-koyato-e-razkrita-v-sgrada-na-rayonna-prokuratura.html", "text": "В Кюстендил действа единствената в страната \"Синя стая\", разкрита в сграда на Районна прокуратура. Това каза пред Радио „Фокус” – Кюстендил Ивайло Илиев, административен ръководител на Районна прокуратура – Кюстендил. По думите му специализираното помещение е създадено в края на месец март и се намира в самата сграда на прокуратурата, която е един от специализираните органи за разследване на насилие над деца. \"Синята стая\" е предназначена за разпит на деца, станали свидетели или жертва на престъпление. Нейната цел е да предостави на децата щадяща среда, в която чрез помощта на психолог или педагог те да дадат своите показания по образувани досъдебни или съдебни производства. „Предназначението на „Синята стая” е за децата, които имат досег с наказателното и гражданско съдебно производство, да бъдат разпитвани в една щадяща среда, която няма да доведе до стрес в тях от посещението на институции, на работни помещения , на разследващи органи, в съдебни зали”, каза Ивайло Илиев.\r\nВенцеслав ИЛЧЕВ", "date": "2018.06.04", "title": "Кюстендил: В града действа единствената в страната „Синя стая“, която е разкрита в сграда на Районна прокуратура"}
{"url": "http://www.focus-news.net/news/2018/06/04/2529908/evlogiya-mandzhukova-pg-mihalaki-georgiev-imame-zayavki-ot-vidinskiya-biznes-za-uchenitsi-za-leten-stazh-poveche-ot-tezi-na-koito-bihme-mogli-da-otgovorim.html", "text": "Имаме заявки от видинския бизнес за ученици за летен стаж повече, отколкото бихме могли да отговорим. Това каза в предаването „Чудесата на Северозапада“ по Радио \"Фокус\" Евлогия Манджукова, директор на Професионалната гимназия по туризъм  „Михалаки Георгиев“. Тя посочи, че през това лято от гимназията няма да могат да отговорят на исканията на местните предприемачи за осигуряване на стажанти. „И това е така, защото част от учениците ни отиват на стаж в различни хотели и заведения по българските курорти. Имаме заявки от видинския бизнес повече, отколкото бихме могли да отговорим. Интерес има, предлагат се и добри заплати, но намалява броят на учениците, защото броят на децата във Видинска област намалява и ние пускаме по-малка бройка на пазара на труда“, каза Манджукова. Според нея бизнесът във Видин ще търпи и занапред потребност от кадри, особено тези фирми, които имат нужда от технически кадри с професионално образование. Евлогия Манджукова заяви, че се акцентира на практическите обучения – стажове в чужбина по европейски проекти, стажове по курортните комплекси, учениците имат възможност и да работят по време на обучението си 240 часа, като получават стипендия от 300 лв. „Много от нашите ученици работят, докато учат. Като навършат 16 години, започват да работят, така че нашите професии са облагодетелствани – търсени са на пазара на труда, ние им предоставяме възможност да се запознаят с различни сфери в областта на туризма. За това, че при нас получават сериозно обучение говори и фактът, че голяма част от учениците продължават обучението си във висши учебни заведения в специалности, които са се обучавали и при нас“, заяви Манджукова.\r\nАнна ЛОЗАНОВА", "date": "2018.06.04", "title": "Евлогия Манджукова, ПГ „Михалаки Георгиев“: Имаме заявки от видинския бизнес за ученици за летен стаж повече от тези, на които бихме могли да отговорим"}
{"url": "http://www.focus-news.net/news/2018/06/04/2529907/vitsepremierat-na-turtsiya-ankara-e-gotova-da-vleze-v-irak-po-vsyako-vreme-zaradi-pkk.html", "text": "Турция е готова по всяко време да влезе с войска в иракския регион Кандил, където през последните 35 години се разполагат лагерите и опорните пунктове на Работническата партия на Кюрдистан (ПКК). Това заяви в понеделник вицепремиерът на страната Бекир Боздаг, цитиран от ТАСС.\r\n„Турция може да влезе в Кандил във всеки момент, ако това е необходимо. Турция има право да провежда операции срещу всяка заплаха за своята национална сигурност, включително в Кандил“, категоричен бе Боздаг.\r\nНа 3 юни министърът на вътрешните работи на Турция Сюлейман Сойлу разкри, че турската армия се придвижва към иракската провинция. В началото на май президентът на Турция Реджеп Таийп Ердоган обясни, че страната ще продължи операциите си в Ирак и Сирия до пълното ликвидиране на терористичната заплаха край своите граници.\r\nПревод и редакция:", "date": "2018.06.04", "title": "Вицепремиерът на Турция: Анкара е готова да влезе в Ирак по всяко време заради ПКК"}
{"url": "http://www.focus-news.net/news/2018/06/04/2529942/the-new-york-times-sauditska-arabiya-izdade-parvite-shofyorski-knizhki-na-zheni-v-istoriyata-si.html", "text": "Саудитска Арабия издаде шофьорски книжки на десет жени в понеделник, което се случва 20 дена преди планираното премахване на забраната за шофиране на жени, пише американският вестник The New York Times.\r\nПремахването на забраната за шофиране беше инициирано и изпълнено от престолонаследника на Саудитска Арабия Принц Мохамед бин Салман.\r\nМного жители на страната посрещнаха добре промяната, както и усилията за подобряване на живота в страната и модернизирането му.  Но критиците на Мохамед бин Салман твърдят, че промените идват с тежка доза авторитаризъм, който допълнително ограничава свободното изразяване на саудитците.\r\nЗаедно с отварянето на киносалони и насърчаването на наемане на работа на жени, Принц Мохамед арестува редица свещеници, бизнесмени и няколко от собствените си роднини. Много от тях бяха обвинени и съдени за корупция.\r\nВсе още не е ясно защо десетте жени са получили своите шофьорски книжки в понеделник, 20 дена преди официалното премахване на забраната, или дали това значи че забраната вече е премахната.\r\nПравителствената пресслужба обяви новината и предостави цитати от жените, заедно с техни снимки и такива на новите им книжки.\r\nПозволяването на жените да шофират е голяма социална промяна в Саудитска Арабия, където жените дълго време бяха държани далеч от публичния живот и бяха ограничени до няколко професии. Йонислав Дочев", "date": "2018.06.04", "title": "The New York Times: Саудитска Арабия издаде първите шофьорски книжки на жени в историята си"}
{"url": "http://www.focus-news.net/news/2018/06/04/2529914/veliko-tarnovo-dvizhenieto-po-pat-ii-55-veliko-tarnovo-gurkovo-v-rayona-na-vaglevtsi-vremenno-e-ogranicheno-poradi-otstranyavane-na-avariral-tezhkotovaren-avtomobil.html", "text": "Временно движението по път II-55 Велико Търново - Гурково /Прохода на Републиката/ в района на Въглевци е ограничено поради отстраняване на аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Шофьорите е необходимо да изчакат на място и да са спазват указанията на служителите на \"Пътна полиция\"", "date": "2018.06.04", "title": "Велико Търново: Движението по път II-55 Велико Търново - Гурково в района на Въглевци временно е ограничено поради отстраняване на аварирал тежкотоварен автомобил"}
{"url": "http://www.focus-news.net/news/2018/06/04/2529913/liliya-hristova-obshtina-varna-ima-oshte-svobodni-mesta-v-detskite-gradini-v-tsentara-i-v-chetirite-rayona-na-grada.html", "text": "След края на първото класиране във варненските детски градини има още свободни места както в центъра, така и в останалите четири района на града. Това каза за Радио „Фокус“ – Варна директорът на общинската Дирекция „Образование и младежки дейности“ Лилия Христова. По нейни данни след 1 юли родителите на некласираните деца могат да кандидатстват за незаетите 399 бройки в детски заведения в районите „Одесос“, „Младост“, „Владислав Варненчик“ и „Аспарухово“. Лилия Христова припомни, че в началото на кампанията в детските градини във Варна бяха обявени 2158 свободни места. До 15 юни ще продължи записването на всички 1759 малчугани, които са класирани до момента. Това са 82% от децата. От яслените групи към детските градини бяха обявени 372 места. Приетите деца там са 362. Към момента остават само 10 незаети бройки в детска ясла „Боров кът“ в село Каменар, допълни Лилия Христова. Тя отчете, че тази година процентът на класиралите се по първо желание деца е рекордно висок. Във втория кръг, след 1 юли, родителите на малчуганите, които са останали извън желанията по постоянен адрес ще могат да кандидатстват за незаетите места на свободен принцип, без ограничения по административния район, в който живеят.\r\nДиана СТОЕВА", "date": "2018.06.04", "title": "Лилия Христова, Община Варна: Има още свободни места в детските градини в центъра и в четирите района на града"}
{"url": "http://www.focus-news.net/news/2018/06/04/2529915/sofiya-dvizhenieto-e-v-edna-lenta-po-pat-ii-82-sofiya-samokov-pri-km-73-poradi-avariral-tezhkotovaren-avtomobil.html", "text": "Движението е в една лента по път II-82 София - Самоков при км 73 (в района на \"Златна рибка\") поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\".", "date": "2018.06.04", "title": "София: Движението е в една лента по път II-82 София - Самоков при км 73 поради аварирал тежкотоварен автомобил"}
{"url": "http://www.focus-news.net/news/2018/06/04/2529918/ministrite-na-pravosadieto-na-es-izprashtat-signal-za-edinstvo-na-savet-po-pravosadie-i-vatreshni-raboti.html", "text": "Под председателството на министъра на правосъдието на България Цецка Цачева министрите на правосъдието на ЕС постигнаха в понеделник споразумение за някои от правилата, които ще улеснят предприемачите да започнат отново работа, след като вече са изпаднали в несъстоятелност. Заедно с колегите си министри, отговарящи за вътрешните работи, те обсъдиха правилата на ЕС относно електронните доказателства и постигнаха съгласие относно подхода на ЕС към последните международни събития в областта, като по този начин изпратиха силен сигнал за единство на равнище ЕС. Това съобщиха от пресцентъра на Министерството на правосъдието.\r\nБългарското председателство постигна частичен общ подход по Директивата относно неплатежоспособността, преструктурирането и втори шанс в съответствие с първоначалния си ангажимент да се придвижат напред преговорите по този правен акт. Днешното споразумение обхваща аспекти, свързани с освобождаването от отговорност, мерки за повишаване на ефективността на процедурите и събиране на данни за тези процедури. Българското председателство ще продължи да работи до края на юни по останалите открити въпроси и ще предаде досието на своя наследник, за да финализира позицията на Съвета и да проведе преговори с Европейския парламент.\r\nКоментирайки днешния успех, Цецка Цачева каза: \"Няма да ви изненада, ако споделя, че добре функциониращите системи за несъстоятелност и преструктуриране са от ключово значение за подпомагане на икономическия растеж и създаването на работни места. Този правен акт, по който днес постигнахме частичен общ подход, като по този начин улесняваме встъпващото австрийско председателство да го завърши скоро, ще увеличи възможностите за предприятия, които са във финансово затруднение, да се преструктурират рано, за да се предотврати банкрут и да се избегне съкращаването на персонала. Това ще гарантира, че предприемачите ще получат втори шанс за бизнес след фалит. Същевременно това ще доведе и до по-ефективни производства по несъстоятелност в целия ЕС.\"\r\nСъветът проведе два политически дебата. По отношение на преработването на Регламента \"Брюксел ІІа\" министрите изразиха своята благодарност за огромната работа, извършена по време на българското председателство, при разработването на текста на всички глави от Регламента.\r\n„Решихме да поставим най-добрия интерес на децата при упражняване на родителски права в трансгранични случаи и в случаи на международно отвличане на деца начело на дневния ред на ЕС по време на нашето председателство. Работихме неуморно с държавите-членки и Комисията и успяхме да постигнем очевиден напредък в преговорите по Регламента Брюксел ІІа, като по този начин правим възможно приемането му до края на тази година, което би било огромен успех за нашето трио председателства в полза на всички наши граждани“, подчерта министър Цачева.\r\nНапредъкът, постигнат по време на българското председателство, позволи на министрите да се ангажират да финализират този сложен инструмент до края на 2018 г. Министрите също дадоха насоки за бъдещата работа по три изключително важни теми – прилагането на временни, включително и защитни мерки; настаняването на дете в друга държава-членка и премахването на екзекватурата. Беше постигнато споразумение относно целта за предоставяне на повече правна сигурност и опростени правила за засегнатите страни и компетентните органи. Министрите постигнаха съгласие за по-нататъшното укрепване на правилата за: гарантиране на най-добрия интерес на детето чрез осигуряване на прилагането на защитни мерки не само от съда, постановил решение относно упражняването на родителските права, както и за вземането на координирани решения между държавите-членки в случаите на настаняване на детето в друга държава-членка, различно от обичайното местопребиваване. По отношение на премахване на  екзекватурата, имаше достатъчно подкрепа за продължаване на работата на техническо равнище, за да се постигне компромис, основаващ се на комбинацията от изпълняемост на основните и привилегированите решения.\r\nВторият политически дебат се проведе по измененото предложение за Директива относно продажбата на стоки в рамките на стратегията за цифровия единен пазар. Бяха осигурени необходимите политически насоки, за да се проправи пътят за по-нататъшен напредък в преговорите. Министрите се съгласиха, че трябва да се търси съгласуваност на правилата, регулиращи правата на потребителите по отношение на вграденото съдържание в случаите на онлайн и офлайн продажби на стоки.\r\nНа съвместната сесия министрите на правосъдието и на вътрешните работи на ЕС обсъдиха предложението за Регламент относно електронните доказателства и потвърдиха важността да се осигурят ефективни и бързи механизми за събиране и използване на електронни доказателства. Те постигнаха съгласие относно необходимостта от по-нататъшно проучване на възможностите за разширяване на обхвата на инструмента с пряк достъп до съхранявания в електронната система доказателствен материал и за прихващане на електронни съобщения в реално време. По отношение на неотдавнашните международни събития, и по-специално приемането на американския закон CLOUD, Съветът продължи подкрепата си за общ подход на равнище ЕС по отношение сключването на споразумения с американската страна. Това беше силно послание за единство. Сега се очаква Комисията да предприеме по-нататъшни стъпки за защита на интереса на ЕС в тази област по най-добрия възможен начин.\r\n„Много е важно да имаме единна европейска позиция и днес отново потвърдихме становището, че Европейският съюз се нуждае от общо споразумение със САЩ за прилагането на американския Закон CLOUD. Възложихме на Комисията да подготви възможно най-скоро проекта на мандат за преговори. Събитията се развиват бързо и трябва да сме готови да реагираме бързо и адекватно, като защитаваме нашето единство“, каза Цачева.\r\nМинистрите бяха информирани за напредъка по новата Стратегия и план за действие за електронното правосъдие от 2019-2023 г.\r\n„Основните елементи на проекта на стратегия вече са оформени, което ще допринесе за развитието на модернизацията на правосъдието на национално и европейско ниво\", каза министър Цачева.\r\n\"Тази тема е приоритет за триото председателства - Естония, България и Австрия. Българското председателство работи интензивно и разшири рамката и принципите на проекта на стратегия и план за действие, които ще включват: осигуряване на устойчивост на проектите в областта на електронното правосъдие, разработване на принципа на оперативна съвместимост между националните електронни системи на държавите-членки и запазване на принципа на доброволно участие в проекти.“\r\nОтчетен бе и напредъкът по създаването на Европейската прокуратура (ЕРРО) и присъединяването на две нови държави-членки към EPPO благодарение на активната политика на българското председателство и на Европейската комисия за привличане на нови държави-членки към засиленото сътрудничество при подготовката на EPPO да започне да функционира до 2020 г.", "date": "2018.06.04", "title": "Министрите на правосъдието на ЕС изпращат сигнал за единство на Съвет по правосъдие и вътрешни работи"}
{"url": "http://www.focus-news.net/news/2018/06/04/2529916/darzhavata-shte-otpusne-20-mln-lv-finansova-pomosht-na-bdzh-za-da-ne-se-stigne-do-prodazhba-na-sgradata-na-druzhestvoto-v-sofiya-obzor.html", "text": "Държавата ще отпусне 20 млн. лв. като временна възмездна финансова помощ на БДЖ, за да не се наложи продажба на сградата на дружеството в София. До тези мерки се стигна, след като на 2 юни вечерта 1800 кв. м. от сградата в центъра на София бе обявена за продажба от частен съдебен изпълнител. Исканата цена е малко над 7,3 млн. лв.\r\nФинансовият директор на „Холдинг БДЖ“ Филип Алексиев обясни, че преди седмица в БДЖ е постъпило писмо от облигационерите с няколко условия. „Едното е до края на юни да се платят парите, по които „БДЖ - Пътнически превози“ е осъдена във връзка с втория облигационен заем - 20 млн. евро. Второто е „БДЖ – Пътнически превози“ да стъпи като доброволен съдлажник, за да се избегнат разходи по следващи дела. Ако се изпълнят тези условия, те са съгласни незабавно да дойдат на преговори при нас за разсрочване и евентуално намаляване на част от лихвената тежест, разноските по делото и др.“, коментира той.\r\nАлексиев посочи, че се водят разговори и за възможностите за цялостно решение на проблема с облигационния заем. „Така че считаме, че има всички основания да вървим в посока постигане на някакво взаимно приемливо споразумение. Оптимист съм, че ще запазим сградата, защото досега винаги сме поддържали добър диалог с облигационерите“, каза още той и обясни, че основните облигационери са няколко големи западноевропейски финансови институции.\r\nПо думите му първоначалните уверения от държавата са, че ще бъдат отпуснати поетапно всичките 20 млн. евро, които са минималните изисквания на облигационерите. „Те знаят, че няма как да погасим целия заем наведнъж, така че са готови на компромиси. Всяка една съвременна държава, ако иска да има съвременна железница, която да е гръбнакът на транспорта, следва да отделя съответните ресурси, така че тя да бъде конкурентоспособна“, коментира Алексиев и обясни, че очаква, че в рамките на месеца, който предстои, с помощта на държавата дружеството да съумее да отговори на минималните искания на облигационерите, така че да започнат преговори за подписване на споразумение за разсрочване на задълженията.\r\nФилип Алексиев коментира още, че в момента финансовото състояние на БДЖ, ако се изключат задълженията към облигационерите, е стабилно и дава възможност на дружеството да предлага услугите си, но без модернизация на наличния състав или възможности за купуване на нов.\r\nЦветилена СИМЕОНОВА", "date": "2018.06.04", "title": "Държавата ще отпусне 20 млн. лв. финансова помощ на БДЖ, за да не се стигне до продажба на сградата на дружеството в София (ОБЗОР)"}
{"url": "http://www.focus-news.net/news/2018/06/04/2529920/tihomir-stoitsov-pchelar-pri-tretirane-s-preparati-e-neobhodimo-zadalzhitelno-zatvaryane-na-pchelnite-semeystva-v-kosherite.html", "text": "При третиране с препарати е необходимо задължително затваряне на пчелните семейства в кошерите. Това каза пред Радио „Фокус” – Кюстендил Тихомир Стоицов, председател на пчеларския съюз за областта. По думите му след получаване на информация за предстоящо третиране, в която са посочени дните и часовете на пръскане, задължително пчелните семейства трябва да бъдат затворени в кошерите, с цел да се предотврати отравянето им. За предпазването на пчелите се използват два основни начина – превозване на пчелните семейства в райони, отдалечени на достатъчно разстояние от участъците, където ще се провеждат растително защитни или санитарни мероприятия, и временна изолация на пчелите в кошера. „Временната изолация на пчелите в пчелните кошери е икономически най-изгодният и най-малко трудоемък начин за предпазването им от отравяне. Когато предварителната подготовка на кошерите и пчелните семейства е добре извършена, те могат да престоят в затворено състояние в продължение на няколко дни, докато премине въздействието на препаратите, с които се пръска”, каза Тихомир Стоицов.\r\nВенцеслав ИЛЧЕВ", "date": "2018.06.04", "title": "Тихомир Стоицов, пчелар: При третиране с препарати е необходимо задължително затваряне на пчелните семейства в кошерите"}
{"url": "http://www.focus-news.net/news/2018/06/04/2529909/afp-proizvoditelyat-na-reno-i-sitroen-se-otkaza-ot-sdelkite-si-v-iran-pod-ugrozata-ot-amerikanski-sanktsii.html", "text": "Френският автомобилен концерн PSA (производител на Пежо и Ситроен) се отказа от две сделки за продажба на коли в Иран, за да избегне американските санкции, след като Вашингтон реши да излезе от ядрената сделка с Техеран и да възобнови ограничителните мерки срещу Ислямската република, предава AFP.\r\n„Групата започна процедура по прекратяването на дейността си, за да се съобрази със закона на САЩ, който влиза в сила на 6 август“, съобщиха от концерна. \r\nПревод и редакция:", "date": "2018.06.04", "title": "AFP: Производителят на Рено и Ситроен се отказа от сделките си в Иран под угрозата от американски санкции"}
{"url": "http://www.focus-news.net/news/2018/06/04/2529545/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на Сирия Башар Асад е проявил интерес към това да посети Северна Корея, където да се срещне с лидера на страната Ким Чен-ин, като с това добави нов интересен нюанс в предстоящата следващата седмица среща между американския президент Доналд Тръмп и севернокорейския лидер, пише електронното издание на американския вестник The Washington Post.\r\nСъобщението бе направено от държавната агенция на Северна Корея „КЦНА“ без да се споменава кога е възможно да се проведе визитата на Асад, който рядко излиза от родината си през последните седем години, в които страната му е разкъсвана от гражданска война. Изданието уточнява, че засега Дамаск не е коментирал тази информация.\r\nThe Washington Post коментира, че дори само споменаването на приятелските контакти между Дамаск и Пхенян може да предизвика допълнителни трудности за САЩ да формулират дневния си ред за предстоящата среща на на 12 юни. Според вестникът, идеята, също така отразява стремежа на Ким да се отърси от изолирания си имидж и да търси по-широки контакти, във връзка с което той прави показни усилия да си уреди среща с руския президент Владимир Путин.\r\nВ материала на КЦНА се казва, че коментара на Асад за възможно пътуване до Пхенян е направен миналия вторник пред посланика на Северна Корея в Дамаск, но не се уточнява защо се съобщава това чак сега.\r\n„Ще посетя Северна Корея и ще се срещна с Ким Чен-ун“, са били думите на сирийския държавен глава, според цитата на КЦНА.\r\nЕдинствените излизания в чужбина на Асад след 2011 година са за визитите му в Русия, като последната от тях беше през май.\r\nThe Washington Post обяснява, че все още не е обявено какъв ще е обсегът на дискусиите на предстоящата среща в Сингапур между Ким и Тръмп. От Белия Дом се надяват, че на срещата севернокорейският лидер ще поеме конкретни за спирането на ядрената и ракетната програма на Пхенян. От своя страна лидерът на азиатската страна отбеляза, че все още е възможно преговорите с американския президент да бъдат блокирани, включително и заради предстоящите съвместни военни учения на САЩ и Южна Корея.\r\nНо Ким, продължава вестникът, търси паралелни отделни контакти със Сеул, като вече два пъти се срещна с президента на страната Мун Дже-ин и изпрати екипи да проведат работни срещи със свои колеги от Юга по различни инициативи, като например възможно събиране на семействата, останали разделени след Корейската война през 1950-53 година.\r\nОсвен това Ким на два пъти миналия месец беше в Китай, а в четвъртък се срещна с външния министър на Русия Сергей Лавров в Москва.\r\nАмериканският вестник отбелязва, че Сирия и Северна Корея поддържат близки отношения от много години. През 2007-а година Израел унищожи ядрен реактор в Сирия, за който се предполага, че е построен от Северна Корея.\r\n*** Мащабно, водено от САЩ военно учение с 18 хил. войници от 19 страни членки на НАТО започна на източния фланг на Алианса, включващ Полша, Латвия, Литва и Естония, пише  The New York Times.\r\nЩабът на американската армия в Европа съобщи, че ученията „Саблен удар 18“ ще се проведат в региона до 15 юни „като демонстрация на солидарността в Алианса“ докато военните маневри на Русия на нейна територия все повече притесняват разположените наблизо страни членки на НАТО. От там подчертаха, че „Саблен удар 19“ „не е провокация срещу Русия“.\r\nМинистерството на отбраната на Литва също така обяви началото на най-големите военни учения в историята на страната „Гръмотевична буря“ с участието на около 9000 войници от националната армия.\r\n*** Скорошната среща между министър-председателя на Япония Шиндзо Абе и президента на Русия Владимир Путин в Москва не постигна никакъв прогрес в териториалния спор, пише китайският вестник Global Times.\r\nШиндзо Абе посети Русия между 24 и 27 май и взе участие в Санктпетербургския икономически форум 2018, освен проведените разговори с Путин в Москва. Двамата лидери постигнаха съгласие да ускорят съвместните икономически дейности върху спорните Курилски острови и да проведат следващия кръг от разговори, включващи външните и отбранителни си министри, във втората половина на настоящата година, както и да проведат още едни разговори във Владивосток по време на Източния икономически форум през септември.\r\nАбе и Путин са се срещали 21 пъти досега и последната им среща дойде във време, в което и двамата лидери имат стабилна позиция у дома.\r\nОтношенията между Япония и Русия дълго време се виждат като едни от най-потенциалните в академичните и политическите кръгове. Има много неща, които да се развиват в полето на икономиката и търговията.\r\nМалко след като се закле като президент през май, Путин постави стратегическа цел да изкачи Русия сред петте най-големи икономики в света до 2024 година. Въпреки, че отношенията между Китай и Русия са в най-доброто си положение в историята и двете засилиха икономическия и търговския си обмен, ролята на Япония е необходима.\r\nЯпония също има нужда от руска енергия. Около 80 процента от вноса на суров петрол на Япония идва от Близкия изток. Ако Япония може да внася масивно количество суров петрол от Русия, това ще намали не само цената, но и зависимостта от Близкия изток.\r\nСъюзът между Япония и САЩ все още е значим фактор, който спъва задълбочаването на отношенията между Япония и Русия, но ще има по-малко влияние при администрацията на Доналд Тръмп. Япония, обаче, изглежда че все повече се отдалечава от САЩ и търси дипломатическа независимост. Правителството на Шиндзо Абе търси промяна на конституцията, за да направи Япония „нормална държава“.\r\nСлед като Тръмп не включи Япония в списъка с държави, които са изключени от вносните мита за стомана и алуминий и изрази своето безпокойство от търговския дефицит и дефицитът при вноса на коли от Япония, двете държави са изправени пред възможността от икономически и търговски сблъсък.\r\nАко отношенията между Япония и Русия могат да запазят импулса на сближаване, се очаква двете държави да подпишат мирен договор в рамките на следващите три години.\r\nВъпреки това, няма да има голям напредък върху териториалния спор. В края на краищата, предаването на Курилските острови, познати в Япония като северни територии, за Токио би означавало отказ от Потсдамската декларация. Това би подхранило историческия ревизионизъм на Япония.\r\nПодобрението на отношенията между Япония и Русия може да се случи постепенно. Остава да се види дали може да се намери изход от задънената улица в рамките на мандатите на Шиндзо Абе и Владимир Путин.\r\n***  Намиращият се в Одрински затвор лидер на легалната кюрдска Демократическа партия на народите (ДПН) и кандидат за президент Селяхаттин Демирташ изрази увереност, че управляващата Партия на справедливостта и развитието (ПСР) ще загуби изборите на 24 юни, пише вестник  „Джумхуриет” .\r\n „Нека всеки да бъде готов за едно ново управление;  за едно ново демократично бъдеще на нашата страна Понеже вече е ясно, че партията на Ердоган губи изборите. Този насилнически режим ще свърши на 24 юни. Показват го резултатите дори и от сондажите на присъдружните до управляващите социологически агенции. Ще бъде осигурено върховенство на правото, независимост на съдебната система, ще бъдат съдени дори и съдии, ще има сигурност за справедливия съд.”, написа  Селяхаттин Демирташ в една от социалните медии, цитиран от „Джумхуриет”.\r\n***", "date": "2018.06.04", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/06/04/2529917/euractiv-orban-se-namesi-v-spora-za-imeto-na-makedoniya-privetstva-opitite-za-osuetyavane-na-reshenieto-mu.html", "text": "Премиерът на Унгария Виктор Орбан, в свое видеопослание, публикувано на 2 юни, подкрепи усилията на най-голямата опозиционна партия в Македония да блокира решение на отдавнашния спор за името с Гърция. Той приветства отказът на ВМРО-ДПМНЕ да се огъне „под натиска от чуждите сили“, пише европейското електронно издание Euractiv, в материал, предаден без редакторска намеса.\r\nХиляди демонстранти се стекоха в центъра на Скопие в събота в подкрепа на националистическата опозиция в страната и за да изразят несъгласието си с продължаващите преговори с правителството в Атина за намиране на решение на спора за името, което пречи на страната да влезе в НАТО и на надеждите й да се присъедини към ЕС.\r\nВ своето изявление, Орбан, който също е член на ЕНП, похвали „мъдрите и смели лидери (на партията)... които не се пречупват под натиска от външни сили“.\r\nПреговорите между БЮРМ (Бивша югославска република Македония) и Гърция са в „напреднала“ фаза, като остава да се изчистят само някои технически детайли.\r\nГърция иска споразумение за сложно име с географско и времево определение, което да бъде за вътрешна и външна употреба, за да се съгласи да подкрепи интеграцията на Македония в НАТО и ЕС.\r\nВицепредседателят на Европейския парламент Димитрис Пападимулис заяви пред Euractiv, че почти всички европейски политически лидери и огромното мнозинство от европейските депутати, подкрепят усилията на премиерите Ципрас и Заев за окончателно разрешаване на 25-годишния спор.\r\n„ Нужно е име за всички употреби и истински промени, за да се сложи край на иредентизма и възможни бъдещи спорове“, заяви той.\r\nГръцкото правителство настоява Македония да промени определени текстове с иредентистки характер от своята Конституция, за да е сигурно, че няма териториални претенции към гръцки територии.\r\nТова е нещо, което Елмар Брок (ЕНП), близък съюзник на канцлера Ангела Меркел, също поиска.\r\nВ скорошно интервю пред Euravtiv, Брок отбеляза, че ще е добре за правителството на Скопие да разбере, че трябва да каже ясно на Гърция, че няма иредентизъм, който е „в основата на целия проблем“.\r\nПападимулис, който е близък с гръцкия премиер Ципрас, отбеляза, че Орбан е „тъжно изключение“.\r\n„Орбан отново подкопава насърчаването на решения, които биха послужили на интересите на Гърция и Скопие и за стабилизацията на Балканския регион, а и за самата европейска перспектива на полуострова“.\r\n„Очаквам Жозеф Дол да потвърди своята позиция, защото „орбанизацията“ на ЕНП не само вреди на демокрацията и Европа, но и на самата ЕНП“, предупреди левият политик.\r\nПрез януари Дол е заявил пред европейското издание: „Надявам се да се намери взаимно приемливо решение и приветстваме възможността, която се отвори и която може да доведе до конкретни резултати“.\r\nИзявлението предизвика силни реакции в Атина, като правителството обвини най-голямата опозиционна партия Нова Демокрация, че води отделна политика по въпроса с европейското семейство.Не на „ерга омнес“\r\nПравителството в Скопие може и да е съгласно на „ерга омнес“ (име за цялостна употреба) решение. Но, това не е случаят с президента на страната Георги Иванов, който е привърженик на предишното правителство на страната, оглавявано от националистическата дясноцентристка ВМРО-ДПМНЕ и за когото се смята, че е проруски настроен.\r\nИмето, за което са се споразумели двете правителства, все още не е разкрито, но, на 3 юни гръцкият вестник Documento,gr съобщи, че премиерите на страните са се съгласили за името „Северна Македония“, което ще е за всички употреби.\r\nПрез януари Euractiv е писал, че ВМРО-ДПМНЕ на бившия премиер Никола Груевски се опитва да осуети преговорите. Като министър председател Груевски заемаше твърда позиция по въпроса за преговорите, които бяха замразени за дълги години.\r\nХристиян Мицковски, настоящият лидер на партията, заяви в събота, че фракцията ще се противопостави на всяко предложение за конституционна промяна по отношение на името на страната и призова за предсрочни избори. Последва отговор от СДСМ (Социалдемократическия съюз на Македония), в който Мицковски бе обвинен, че върви по пътя на Груевски.\r\n„Визията на Мицковски е разделението и връщане към миналото. Мицковски трябва да разбере, че Македония има само една визия и тя е бъдеще на просперитет, икономически растеж и членство в Европейския съюз и НАТО“, написаха от СДСМ.\r\nНа срещата ЕС – Западни Балкани в София, гръцкият премиер Ципрас заяви пред изданието, че позицията на опозиционните партии и в двете страни е „ключов проблем“.\r\n„И то не толкова за нас, колкото за вътрешната ситуация в нашата съседка, тъй като нашата позиция изисква конституционна промяна (в Македония), за което трябва квалифицирано мнозинство. Така че, да, това беше една от темите, която дискутирахме“, подчерта Ципрас.\r\nВ Гърция опозиционната Нова Демокрация все още не е излязла с ясна позиция за включването на термина „Македония“ в новото име.\r\nДясноцентристката партия обвини правителството, че води „тайна дипломация“ и в неделя вече заяви, че не е съгласна на никакво споразумение с БЮРМ, което включва „македонска идентичност или език“.\r\nСпоред правителството опозицията работи по две линии: едната, наложена от бившия премиер от Нова Демокрация Костас Караманлис, предполага географско определение преди името „Македония“, а другата е категорично отхвърляне на възможността „Македония“ да присъства в името.\r\nВицепредседателят на гръцката опозиционна партия Адонис Георгиадис отбеляза в неделя, че фракцията няма официално да застане зад протестите (в сряда, 6 юни, из цяла Гърция ще се проведат нови демонстрации под надслова „Македония значи Гърция“ срещу включване на „Македония“ в новото име на БЮРМ – бел. „Фокус“), но депутатите и членовете могат „да участват по желание“.\r\n„Лидерът на Нова Демокрация Кириакос Мицотакис най-накрая трябва да реши за линията на своята партия: съгласен ли е с Жозеф Дол и Костас Караманлис или с фракцията на Орбан-Гиоргиадис?“, заяви Пападимулос от СИРИЗА пред Euractiv.\r\nПревод и редакция:", "date": "2018.06.04", "title": "Euractiv: Орбан се намеси в спора за името на Македония: приветства опитите за осуетяване на решението му"}
{"url": "http://www.focus-news.net/news/2018/06/04/2529546/predstoyashti-sabitiya-v-stranata-za-4-yuni-agentsiya-fokus.html", "text": "***\r\nОт 9.30 часа в VI състав на Специализирания наказателен съд ще се гледа делото срещу Даниел Митов и Христо Ангеличин, обвинени в престъпление по служба. \r\n***\r\nОт 9.30 часа в Резиденция „Бояна“ европейският комисар по цифровата икономика и цифровото общество Мария Габриел ще открие годишната среща на Групата на европейските архиви към Европейската комисия и на Европейския борд на националните архивисти към Съвета на Европа. В 14.45 часа Мария Габриел ще участва в Конференция на Глобалния форум на жените-лидери 2018 под мотото \"Да вдъхновим дигиталните лидери на бъдещето\". \r\n***\r\nОт 9.30 часа в Национален музей „Земята и хората“ (бул. „Черни връх“ № 4) ще се проведе международна конференция, посветена на Общата селскостопанска политика и изпълнението ѝ в България и Европа.\r\n***\r\nОт 10.00 часа в XVI състав на Специализирания наказателен съд ще се гледа делото срещу Милко М., Росен Д., Златомир И., Кирил И. и Иван К., обвинени в организиране и ръководене на организирана престъпна група.  \r\n***\r\nОт 10.00 часа в XIV състав на Специализирания наказателен съд ще се гледа делото срещу Иван Д., Катерина Д., Анжело В. и др., обвинени в образуване и ръководене на организирана престъпна група. \r\n***\r\nОт 10.00 часа в X състав на Специализирания наказателен съд ще се гледа делото срещу Владимир Н., Томи Х. и Стоян С., обвинени в организиране и ръководене на организирана престъпна група. \r\n***\r\nОт 11.00 часа в пресклуба на БТА ще се проведе пресконференция на икономистите на БАН, които ще представят анализ за 10-годишнината от глобалната финансово-икономическа криза. \r\n***\r\nОт 12.00 часа в пленарната зала на Народното събрание председателят на парламента Цвета Караянчева ще се срещне с делегация на Асоциацията на бившите членове на Европейския парламент. В 12.20 часа те ще разговарят с председателите на комисиите по външна политика и европейските въпроси Джема Грозданова и Кристиан Вигенин в зала „Запад“. \r\n***\r\nОт 12.00 часа в националния пресклуб на БТА ще бъде представена инициативата „Възраждане на семейните ценности“, която се провежда за трета поредна година. \r\n***\r\nОт 13.00 часа в XV състав на Специализирания наказателен съд ще се заседава по молба за изменение на мярка за неотклонение на Стефан В.\r\n***\r\nОт 13.00 часа в Националния пресклуб на БТА ще се проведе пресконференция по повод дарителската кампания „За повече здрави деца“, в подкрепа на Клиника за детска хирургия при УМБАЛ „Св. Георги“-Пловдив. \r\n***\r\nОт 14.00 часа в II състав на Специализирания наказателен съд ще се гледа делото срещу Найден Д., Анастас Д., Васко А. и Иван М., обвинени в организиране и ръководене на организирана престъпна група. \r\n***\r\nОт 15.00 часа в XVIII състав на Специализирания наказателен съд ще се заседава по молба за изменение на мярка за неотклонение на Петко Д. \r\n***\r\nОт 15.00 часа в XIX състав на Специализирания наказателен съд ще се заседава по молба за изменение на мярка за неотклонение на Амир Ш.\r\n***\r\nОт 16.00 часа в VII състав Специализираният наказателен съд ще се произнесе за връщане на веществени доказателства по делото срещи Бойко Б., Емил Б., Емил Д., Йоана В., Явор К. и Даниела Н. \r\n***\r\nОт 16.30 часа в Президентството на Р България (бул. \"Дондуков\" 2) ще се състои церемония по награждаване на победителите в Международния конкурс по програмиране CodeIT Сезон 2017-2018. \r\n***\r\nОт 18.30 часа в мраморното фоайе на Столичната библиотека ще се състои премиерата на книгата „Живея за музиката. Автобиографията на един джазмен” - книга на Димитър Симеонов – Мончо.\r\n***\r\nВ 19.00 часа пред Народния театър „Иван Вазов“ музикалните състави на БНР ще излязат на протест с искане за справедливо заплащане. \r\n***\r\nОт 19.00 часа в Литературен клуб „Перото“ ще се състои представянето на новата книга на американската поетеса Линда Грегърсън „Машини за дишане“. \r\n***\r\nОт 19.00 часа в зала 42 на НДК българският актьор Георги Мамалев ще представи биографичната си книга „Усмихни се, човече!“. \r\n***\r\nОт 19.30 часа в Театър „Азарян“ ще се състои танцовият спектакъл „Хаканаи“. \r\n***\r\nОт 19.30 часа артистът, писател и куратор Гира Хашеми ще разкаже в „Червената къща“ за своите преживявания по пътя на бежанците в Европа. \r\n***\r\nОт 10.00 до 12.00 часа в клуба на ПП ГЕРБ-Варна (ул. „Г. Бенковски” №1) народният представител Владимир Вълев организира приемна за граждани. \r\n***\r\nОт 10.00 часа в новоремонтираната зала (срещу регистратура) в основната сграда на СБАГАЛ „Проф. д-р Димитър Стаматов - Варна“ ще има официално дарение от Сдружение „Аз Вярвам и Помагам“ заедно с ръководството на СБАГАЛ „Проф. д-р Димитър Стаматов - Варна“ на най-голямата, скъпоструваща медицинска апаратура за новородени, която е закупена със средства от събрани пластмасови капачки за рециклиране.\r\n***\r\nОт 11.30 часа в зала „Варна“ в сградата на Общината ще се състои пресконференция във връзка с предстоящите прояви от Петия международен турнир „Одесос“ и 46-ия републикански преглед по пожаро-приложен спорт. \r\n***\r\nОт 13.00 часа в централата на БСП-Варна (ул. „Македония“ 33) народните представители проф. Анелия Клисарова и Иван Иванов ще проведат приемна за граждани. \r\n***\r\nОт 4 до 6 юни в три поредни дни ще заседава съставът на Варненски окръжен съд по делото срещу Веселени Марешки и Красимира Колева. Очаква се да бъдат разпитани издирваните свидетели Веселин Ж. и Калоян Дж., както и да бъдат изслушани записите от СРС.  Заседанията по НОХД № 733/2017 ще бъдат в Наказателна зала №1, в коридора в ляво от мястото за проверка на служба Съдебна охрана. \r\n*** \r\nОт  09.00 часа в зала 500 на Областна администрация ще се проведе дискусионен форум на тема „Киберсигурност и безопасно поведение в интернет в ерата на дигиталната революция”.\r\n***\r\nОт 9.30 часа в село Михалци народният представител Станислава Стоянова и общински съветници от ГЕРБ-Павликени ще проведат приемна за граждани. От 11.00 часа ще се състои приемна за и за жителите на село Караисен. \r\n***\r\nОт 10.30 часа в сградата на музей „Възраждане и Учредително събрание“ ще се състои тържествено събрание по повод отбелязването на 20 години от възстановяването на Апелативен съд-Велико Търново и 140 години от създаването му. \r\n***\r\nОт 13.00 часа в пресклуба на БТА ще се състои пресконференция на народния представител от ПГ \"Обединени патриоти\" доц. Милен Михов. Той ще направи отчет за изминалата една година и коментар по актуални политически теми.\r\n***\r\nОт 17.30 часа в парк „Пролет“ ще бъде открит паркът за домашни любимци. \r\n***\r\nОт 9.00 часа в малката заседателна зала на Община Добрич ще се проведе кметска оперативка. \r\n***\r\nОт 15.00 часа в пресклуба на БТА в Плевен ще се състои пресконференция за представяне на резултатите от реализирането на проект „Превенция срещу езика на омразата в образователните институции“. \r\n***\r\nВ 09.15 часа в зала 3 на Районния съд ще се на длъжностно лице  към казино е присвоил чужди пари в размер на над 10 000 лв.\r\n***\r\nВ 11.00 часа в заседателната зала на Община Пловдив ще се състои пресконференция по повод предстоящото 16-то издание на фестивала „Пловдив чете“. \r\n***\r\nВ 12.00 часа на бул. \"Марица-Север\" 51 ще се проведе пресконференция на ВМРО-Пловдив с участието на народният представител от 16 МИР Александър Сиди, председателят на ВМРО-Пловдив Борислав Инчев и общинските съветници от града. Ще бъде оповестена информация относно Програмата за качеството на атмосферния въздух и кандидатстването на община Пловдив по мярката за 111 млн.лв., както и по други актуални теми.\r\n***\r\nОт 13.00 часа в Дома на културата „Борис Христов“ ще бъде официално открита конференция на тема „Позитивната психология и облачните технологии: нови хоризонти за образованието“. \r\n***\r\nВ 14.00 часа в пресклуба на БТА ще се състои пресконференция на ПП АБВ с участието на лидерът на партията Румен Петков. Темата ще бъде актуалната политическа обстановка в България.\r\n***\r\nОт 16.00 часа в централния офис на ГЕРБ-Пловдив (бул. „Марица” 91) председателят на Комисията по бюджет и финанси  Менда Стоянова ще проведе приемна за граждани. \r\n***\r\nОт 16.00 часа в офиса на ГЕРБ-Пловдив (ул. „Стефан Стамболов\" № 21) депутатът и член на Комисията по транспорт, информационни технологии и съобщения и на Комисията по регионална политика, благоустройство и местно самоуправление инж. Атанас Ташков ще проведе приемна за граждани. \r\n***\r\nОт 16.00 часа в офиса на ГЕРБ-Пловдив (ул. \"Коста Паница\" № 5) заместник-председателят на Комисията за борба с корупцията, конфликт на интереси и парламентарна етика Спас Гърневски ще проведе приемна за граждани. \r\n***\r\nОт 16.30 часа в офиса на ГЕРБ-Пловдив (ул. „Прага“ 2) председателят на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси ще проведе приемна за граждани. \r\n***\r\nОт 16.00 часа до 18.00 часа в офиса на  ГЕРБ в район „Тракия” в жк. ”Тракия” бл. 91 общинският съветник Вера Тоскова ще проведе приемна за граждани. \r\n***\r\nОт 16.00 часа до 18.00 часа в офиса на ГЕРБ в район „Тракия” (жк. „Тракия” бл.91) общинският съветник Ели Гатева ще проведе приемна за граждани. \r\n***\r\nОт 17.00 до 18.00 часа в офиса на  ГЕРБ в район „Южен” (ул.”Академик Петър Динеков” № 1А) общинският съветник Даниела Дженева ще проведе приемна за граждани. \r\n***\r\nОт 17.00 часа до 18.30 часа в офиса на  ГЕРБ в район „Източен” (ул. „Коста Паница” №5) общинският съветник Спартак Николов ще проведе приемна за граждани. \r\n***\r\nОт 17.00 часа до 18.30 часа в офиса на  ГЕРБ в район „Източен” (ул. ”Коста Паница”№ 5) общинският съветник Вихър Захов ще проведе приемна за граждани. \r\n***\r\nОт 17.30 часа до 19.00 часа в офиса на  ГЕРБ в район „Централен” (ул. „Прага” № 2) общинският съветник Александър Радев ще проведе приемна за граждани.  \r\n***\r\nОт 17.30 часа до 19.00 часа в офиса на  ГЕРБ в район „Южен” (ул. „Академик Петър Динеков” №1А) общинският съветник Атанас Узунов ще проведе приемна за граждани.\r\n***\r\nОт 18.00 часа във фоайето на Изкуствотека на културната институция ще бъде открита изложба на ученици от Езикова гимназия „Пловдив“. \r\n***\r\nОт 9.30 часа до 16.30 часа в офиса на ГЕРБ-Сливен (ул. \"Цар Освободител\" № 17) общинските съветници Георги Николов и Димитър Митев ще проведат приемни за граждани. \r\n***\r\nОт 10.30 часа до 12.00 часа в офиса на ГЕРБ-Сливен (ул. \"Цар Освободител\" № 17) народният представител Галя Захариева ще проведе приемна за граждани. \r\n***\r\nОт 11.00 часа в НУМСИ „Христина Морфова“ ще се проведе „Сцена за млади импровизатори“. \r\n***\r\nВ 12.00 часа в зала 203 на Община Стара Загора кметът Живко Тодоров ще се срещне със състезателки на СК „Кобра“. \r\n***\r\nВ 17.00 часа в зала „Лубор Байер“ ще бъде открита изложба на детски художествени школи към Центъра за подкрепа за личностно развитие. \r\n***\r\nОт 18.00 часа в Художествената галерия народният представител Маноил Манев ще представи първия си роман „Орденът на оръжието“. \r\n***\r\nОт 9.30 часа с разглеждане на новостроящата се спортна зала „Арена Шумен започва посещението на Николай Нанков, министър на регионалното развитие и благоустройството. \r\n***\r\nОт 10.00 часа министър Николай Нанков ще извърши оглед на пътния надлез над ЖП-линията София – Варна. \r\n***\r\nОт 10.30 часа министър Николай Нанков ще извърши оглед  на площадката за строеж на ГПСПВ в кв.“Дивдядово“, където ще даде и пресконференция.\r\n***\r\nОт 13.00 часа в концертната зала на Младежкия дом министър Николай Нанков ще открие кампанията „Моят град е моята крепост“.", "date": "2018.06.04", "title": "Предстоящи събития в страната за 4 юни (Агенция „Фокус“)"}
{"url": "http://www.focus-news.net/news/2018/06/04/2529550/reuters-trimata-nay-visshi-voenni-nachalnitsi-na-severna-koreya-sa-bili-otstraneni.html", "text": "Тримата най-висши военни началници на Северна Корея са били премахнати от постовете си, потвърди висш представител на САЩ в неделя, цитиран от Reuters.\r\nАмериканският представител, който пожела да остане анонимен, коментира доклад от южнокорейската информационна агенция „Yonhap“, който твърди че тримата най-висши военни началници на Северна Корея са били заменени. Той потвърди, че тримата са били отстранени.\r\nСпоред Yonhap тримата души са Пак Йонг-сик, министър на отбраната, Ри Мйон-су, началник на генералния състав на Корейската народна армия и Ким Йонг-гак, директор на генералното политическо бюро на Корейската народна армия. Йонислав Дочев", "date": "2018.06.04", "title": "Reuters: Тримата най-висши военни началници на Северна Корея са били отстранени"}
{"url": "http://www.focus-news.net/news/2018/06/04/2529549/voa-kitay-predupredi-sasht-che-mitata-mozhe-da-otmenyat-veche-sashtestvuvashti-sdelki.html", "text": "Китай предупреждава САЩ, че всякакви търговски и бизнес споразумения между двете страни ще станат невалидни, ако президентът Доналд Тръмп изпълни заплахите си да наложи вносни мита и други търговски мерки, предава Voice of America.\r\nПредупреждението идва, след като министърът на търговията на САЩ Уилбър Рос и китайският вицепремиер Лиу Хе завършиха нов кръг от разговори в неделя в Пекин, насочени към разрешаването на търговския спорове, в които Пекин обеща да купува повече американски продукти, за да намали търговския си излишък със САЩ. Търговския излишък на Китай достигна до 375 милиарда долара през изминалата година.\r\nВсе още не е направено съвместно изявление след срещата и нито една от страните не е пуснала информация.\r\n„Нашите срещи досега бяха приятелски и искрени“, заяви Рос преди началото на разговорите.\r\nУилбър Рос беше придружен от представители на селскостопанското, финансовото и търговското министерство. Делегацията на Лиу Хе включваше директора на централната банка на Китай и търговския министър.  Йонислав Дочев", "date": "2018.06.04", "title": "VOA: Китай предупреди САЩ, че митата може да отменят вече съществуващи сделки"}
{"url": "http://www.focus-news.net/news/2018/06/04/2529552/zadrastvaniya-i-katastrofi-v-kraya-na-sedmitsata-obzor.html", "text": "Редица задръствания и катастрофи станаха в последния ден от седмицата. Рано сутринта на автомагистрала „Марица“ турски шофьор на ТИР загина, след като бе блъснат от товарен автомобил с пазарджишка регистрация. Той е пътувал в посока към ГКПП „Капитан Андреево“, но е аварирал. Шофьорът е спрял в аварийната лента и е слязъл от превозното средство, за да се опита да оправи повредата, но е бил ударен от друг ТИР и е починал на място.\r\n24-годишен моторист от Хисаря загина при катастрофа на пътя между селата Паничери и Старосел. Около 11.30 часа в канавка между селата Паничери и Старосел е бил забелязан кросов мотор. На място е било установено безжизнено тяло на мъж на 24 години. При огледа е изяснено, че той се е блъснал с нерегистрирания си мотор в дърво. Предполага се, че инцидентът е станал около 04.00 часа през нощта. По случая е образувано досъдебно производство.\r\nВ София лек автомобил блъсна отскубнал се от каруца кон на бул. \"Владимир Вазов\". По първоначални данни конят се е отскубнал от каруцата, в която е бил впрегнат, и е тръгнал по бул. \"Владимир Вазов\", където е ударен от лек автомобил. Шофьорът е направил забележка на водача на каруцата, вследствие на което се е стигнало до саморазправа. Няма сериозно пострадали при инцидента. Нанесени са леки материални щети на автомобила, конят не е със сериозни наранявания.\r\nЗадръстване се образува при 37 км на автомагистрала \"Хемус\" в посока София заради извършваните в участъка ремонтни дейности.\r\nКолони от автомобили се образуваха и на автомагистрала \"Тракия\" след Вакарел в посока столицата. Задръстването бе около 15 км. Колите се движеха в три колони, а движението в аварийното платно не се регулираше от полиция и през него периодично преминаваха автомобили. \r\nМалко по-късно стана ясно, че причината за задръстването е катастрофа между лек автомобил и джип между 19 км и 20 км на автомагистрала \"Тракия\" в посока столицата. На място имаше полицейски патрул със софийска регистрация 9855. Затворена за движение бе лявата лента за изпреварване. \r\n8 души, сред които 4 деца, пострадаха във верижна катастрофа между три автомобила на пътя между селата Граф Игнатиево и Труд.  Децата са на възраст 2, 5, 12 и 14 години, но те са с леки наранявания. Най-тежко пострадала е 54-годишна жена, която е с контузия на гръден кош и други тежки травми. Според подадената информация, инцидентът е станал около 15.30 часа. Автомобил „Рено“ е бил ударен отзад от друг автомобил с марка „Форд“, а той от движещото се зад него превозно средство с марка „Мазда“. По първоначални данни са пострадали 7 души, като те са откарани в болница. Водачите са съответно на 42, на 36 и на 27 години. Единият е тестван на място с дрегер за употреба на алкохол, като резултатът е отрицателен. На втория е взета кръвна проба, като най-младият водач е тестван с драгчек, който е отчел положителен резултат.", "date": "2018.06.04", "title": "Задръствания и катастрофи в края на седмицата (ОБЗОР)"}
{"url": "http://www.focus-news.net/news/2018/06/04/2529547/novaya-gazeta-organizatorite-na-sreshtata-na-varha-v-singapur-se-zatrudnyavat-v-reshenieto-koy-tryabva-da-plati-prestoya-na-kim-chen-un.html", "text": "Организаторите на срещата на високо равнище между държавния глава на САЩ и севернокорейския лидер Ким Чен-ун се затрудняват в решаването на въпроса за заплащането на хотела, в който височайшият представител на Пхенян ще отседне, отбелязва руският вестник \"Новая газета\".\r\nСъгласно разпространената информация, властите на изолираната комунистическа държава са отправили молба престоят на Ким Чен-ун да бъде поет от \"друга държава\". САЩ вече са изразили готовност да покрият разходите, но въпреки това във Вашингтон са обезпокоени, че Северна Корея може да възприеме предложението като оскърбление. \r\nКим Чен-ун планира да отседне в петзвезден хотел, стойността на нощувките в който възлиза на около шест хиляди долара. За решаването на въпроса с престоя на севернокорейската делегация САЩ са склонни да заплатят необходимите средства. \r\nИсторическата среща на върха ще се проведе в Сингапур на 12 юни, след като преди броени дни Тръмп отново даде съгласие за присъствието си на нея.  Тереза Герова", "date": "2018.06.04", "title": "\"Новая газета\": Организаторите на срещата на върха в Сингапур се затрудняват в решението кой трябва да плати престоя на Ким Чен-ун"}
{"url": "http://www.focus-news.net/news/2018/06/04/2529919/sport-huan-martin-del-potro-pobedi-dzhon-isnar-s-30-i-e-na-chetvartfinal-na-rolan-garos.html", "text": "Ветеранът от Аржентина Хуан Мартин дел Потро победи американецът Джон Иснър с 3:0 сета на турнира от Големия шлем „Ролан Гарос“ и се класира за четвъртфиналите на състезанието. Поставеният под номер пет в схемата спечели и трите части с по 6:4 за близо два часа и едва за трети път в кариерата си попада сред най-добрите осем на турнира на клей, която е слабата му настилка. Дел Потро ще играе с победителя от осминафинала между Марин Чилич и Фабио Фонини.", "date": "2018.06.04", "title": "Спорт: Хуан Мартин Дел Потро победи Джон Иснър с 3:0 и е на четвъртфинал на „Ролан Гарос“"}
{"url": "http://www.focus-news.net/news/2018/06/04/2529553/izvestiya-rusiya-tryabva-da-bade-varnata-vav-formata-na-g-8-za-protivoves-na-sasht-tvardi-germanski-politik.html", "text": "Русия трябва да бъде върната във формата на \"голямата осморка\", за да бъде създаден противовес на САЩ на бъдещите срещи на върха. Такова мнение изрази съпредседателят на фракцията в Бундестага на партията \"Левица\" Сара Вагенкнехт, отбелязва руското издание \"Известия\". \r\nГерманският политик подчерта, че гарантирането на сигурността на Европа е невъзможно без Руската федерация и в тази връзка призова Европейския съюз да възстанови добрите отношения с Москва. \r\n\"Русия ни е нужна за разрешаването на проблемите... Изключихме Русия от \"голямата осморка\". Сега проблемът е в това, че САЩ провеждат политика, която останалите шест страни не искат... Това е политика, в която ние се подчиняваме на САЩ и тя трябва да бъде преодоляна. Връщането на Русия в \"осморката\" ще бъде противовес\" на Вашингтон, заяви Вагенкнехт в интервю за местна медия. Съгласно думите й, Москва има също така важна роля в решаването на икономическите и световно значимите проблеми. \r\nОт редакцията припомнят, че през април тази година първият дипломат на Берлин Хайко Маас заяви, че връщането на Русия към формата остава невъзможно засега. На свой ред министърът на външните работи на Руската федерация Сергей Лавров коментира, че Москва никога не се е \"придържала\" към него. \"Осморката е неформален клуб, никой не издава за него членски билети, никой никого не може да изгони оттам по дефиниция\", припомни Лавров.\r\nГ-8 е формат на най-развитите икономически страни, в който влизат Великобритания, Германия, Италия, САЩ, Канада, Франция, Япония, а до 2014 г. - и Русия. Към настоящия момент срещите на върха се провеждат във формат \"седморка\".  Тереза Герова", "date": "2018.06.04", "title": "\"Известия\": Русия трябва да бъде върната във формата на Г-8 за противовес на САЩ, твърди германски политик"}
{"url": "http://www.focus-news.net/news/2018/06/04/2529555/reuters-kralyat-na-yordaniya-shte-poiska-ostavkata-na-premiera-na-stranata.html", "text": "Кралят на Йордания Абдула се очаква в понеделник да поиска оставката на министър-председателя Хани Мулки в опит да се успокоят протестите в страната, съобщават политически източници, цитирани от Reuters.\r\nОтстраняването на Мулки беше основното искане в серия от протести срещу подкрепеното от Международния валутен фонд (МВФ) увеличение на данъците, които разтърсиха кралството.\r\nИзточниците твърдят, че Крал Абдулах е повикал Мулки за консултация в двореца си в понеделник. Йонислав Дочев", "date": "2018.06.04", "title": "Reuters: Кралят на Йордания ще поиска оставката на премиера на страната"}
{"url": "http://www.focus-news.net/news/2018/06/04/2529557/praznikat-na-rozata-se-provede-za-115-i-pat-v-kazanlak-obzor.html", "text": "С възстановка на ритуала „Розобер“ в розовите градини край Казанлък започна поредицата от събития в програмата на Празник на розата 2018. Председателят на Народното събрание Цвета Караянчева,  министърът на българското председателство на Съвета на ЕС Лиляна Павлова присъстваха на възстановка на ритуала \"Розобер\" в розовите градини край Казанлък. Министър Павлова заяви, че за седми път присъства на този празник, а тази година той е по-специален за казанлъчнаи, защото е 115-ият, и бе избрана 50-ата Царица роза. „Отбелязани бяха и 100 години лютиерство в Казанлък. Радвам се, че в годината, обявена за Година на европейското културно наследство, присъствам отново на този ритуал, който представя България пред света. Искам да благодаря на кмета Галина Стоянова и нейния екип, че толкова години те правят този празник, с който разнасят славата на България по света\", каза министър Павлова.\r\nНа ритуала присъстваха още областният управител на Стара Загора Гергана Микова, представтители на побратимени на Казанлък градове, общински съветници и гости. Точно в 12.00 часа започна и традиционното карнавално шествие по централните улици на Казанлък, което тази година е под надслов \"Мъдростта на розата\". \r\nКараянчева заяви, че е изключително щастлива, че е на най-вълнуващия и колоритен празник. Тя отбеляза, че розата е символ на България от векове, не само божествен дар от природата, но и послание към света. По думите ѝ тя е самочувствие и гордост за България и национално богатство.. Цвета Караянчева посочи, че вече 350 години нашето розово масло е ненадминато в целия свят и 115 години след първото си издание фестивалът на розата  продължава да събира и сприятелява хора от близо и далеч. Председателят на парламента пожела на казанлъчани да се гордеят със своята история и традиции и да предават това чувство на приемственост на своите деца и внуци.\r\nКметът на Казанлък Галина Стоянова заяви, че 115-те Празници са направили Казанлък столица на розите. Стоянова каза още, че Казанлък днес е световна столица и на лютиерството, с Деветия Международен фестивал за съвременно лютиерство на името на Антонио Страдивари. \r\n„Казанлък е столица на културата и признание на таланта на казанлъшките граждани. Още двама казанлъчани са удостоени със званието „Почетен гражданин“ – проф. Теньо Попминчев и хореографът Христо Стоянов“, каза още кметът Стоянова. В словото си тя обърна внимание на това, че на шествието присъстват представители на побратимените на Казанлък градове от три континента. Галина Стоянова благодари на казанлъчани за силния дух, който носят и ги призова: “Нека заедно да запазим културата, традициите и обичаите на тази красива Долина и нека ги предадем на нашите наследници, защото те ще продължат да пишат историята на Празника на розата“.\r\nСред официалните гости на Празничното шествие бяха председателят на Народното събрание Цвета Караянчева, министърът на туризма Николина Ангелкова и министърът за Българското председателство на Съвета на Европейския съюз Лиляна Павлова.\r\nВ шествието под надслов „Мъдростта на розата“ взеха участие състави и читалищни формации от община Казанлък и гостуващи групи от страната.\r\nПред журналисти председателят на парламента Цвета Караянчева коментира и протестите на розопроизводителите, като посочи, че дали има смисъл от Закон за розопроизводството, това ще решат представителите на Комисията по земеделие и Министерство на земеделието, храните и горите. Тя поясни, че по повод протестите на розопроизводители преди известно време, е инициирала среща между тях и Комисията по земеделие. „Върви в момента дискусия по темата, надявам се в много кратки срокове да се решат проблемите. Пазарът е отворен и цената се формира на база конкуренцията, която имаме на пазара. Каквото можем като държава ще помогнем, но не можем да се месим във формирането на цените“, каза Цвета Караянчева.", "date": "2018.06.04", "title": "Празникът на розата се проведе за 115-и път в Казанлък (ОБЗОР)"}
{"url": "http://www.focus-news.net/news/2018/06/04/2529548/reuters-vanshniyat-ministar-na-meksiko-shte-poseti-sasht-za-sreshtata-na-oad.html", "text": "Министърът на външните работи на Мексико Луис Видегарай ще пътува до Вашингтон за събрание на Организацията на американските държави (ОАД) в понеделник и вторник и планира да проведе двустранни срещи с колегите си от други страни, заявиха от министерството, цитирани от Reuters.\r\nВ съобщението не се посочва с кого Видегарай ще проведе двустранни срещи.\r\nОт 1 юни влязоха в сила наложените от САЩ мита за вноса на алуминий и стомана, които засягат Канада, Мексико и Европейския съюз. Очаква се външният министър да постави на първо място тази тема в разговорите си. Йонислав Дочев", "date": "2018.06.04", "title": "Reuters: Външният министър на Мексико ще посети САЩ за срещата на ОАД"}
{"url": "http://www.focus-news.net/news/2018/06/04/2529554/sky-news-shest-dushi-zaginaha-sled-kato-vulkan-izrigna-v-gvatemala.html", "text": "Шест души загинаха и 20 са ранени, след като вулкан изригна в Гватемала, съобщава бедствената агенция на страната, предава Sky News.\r\n„Вулканът на огъня“ е изхвърлил поток от лава в близкото село и е изпратил облак от дим и прах в небето.\r\n„Това е река от лава, която излезе от коритото си и засегна село Родео. Има ранени, изгорени и мъртви хора“, заяви Серхио Кабанас, генерален секретар на бедствения център на Гватемала.\r\n„Евакуираме и спасяваме хора. Имаме доклади за 20 ранени, шест мъртви и изчезнали хора“, заяви Кабанас.\r\nИзригването принуди международното летище на Гватемала Ла Аврора да затвори. Йонислав Дочев", "date": "2018.06.04", "title": "Sky News: Шест души загинаха, след като вулкан изригна в Гватемала"}
{"url": "http://www.focus-news.net/news/2018/06/04/2529558/reuters-parvata-dama-na-sasht-melaniya-tramp-shte-propusne-sreshtata-na-g7-i-tazi-sas-severna-koreya.html", "text": "Първата дама на САЩ Мелания Тръмп ще пропусне предстоящата среща на лидерите на държавите от Г7 в Квебек и не планира да присъства на планираната  за 12 юни среща на върха в Сингапур със Северна Корея, заявиха от Белия дом, цитирани от Reuters.\r\nМелания Тръмп не е виждана в публичното пространство от 10 май. Тя претърпя хирургична процедура на 14 май заради проблем с бъбреците.\r\n„Тя няма да присъства на срещата на Г7 и няма планове да пътува за Сингапур“, заяви нейната говорителка Стефани Гришам в неделя. Йонислав Дочев", "date": "2018.06.04", "title": "Reuters: Първата дама на САЩ Мелания Тръмп ще пропусне срещата на Г7 и тази със Северна Корея"}
{"url": "http://www.focus-news.net/news/2018/06/04/2529560/the-telegraph-velikobritaniya-e-izpravena-pred-palen-spektar-ot-ruski-zaplahi-za-godini-napred.html", "text": "Великобритания е изправена пред „пълен спектър“ руски заплахи за „години напред“, твърди нов доклад, пише британският вестник The Telegraph.\r\nУпотребата от Кремъл на хакери, тролове, платени протестиращи и дезинформация са част от дестабилизационна стратегия, твърди депутатът от Консервативната партия Боб Сийли.\r\nСпоред него Кремъл смята невоенните средства за потенциално по-силни от военните средства. Инструменти като информационна война, културна манипулация и силата на социалните медии се използват, за да се постигнат външнополитически цели без използването на директна сила.\r\nСийли твърди, че руският президент Владимир Путин разглежда Западната система, базирана на правото на закона и универсалните човешки права, като „антиетична за Русия“ и желае да представи Русия като жертва на Западните съюзници.\r\n„От фалшивите новини насочени към Европа до пропагандата на някои руски телевизии. От окупацията на Крим до улиците в Солзбъри. Русия води много модерен вид конфликт със Запада“, допълни той.\r\n„Тактиките на Путин дължат много на „активните мерки“ практикувани от КГБ по време на студената война, манипулирайки истината за да се подрине нашето доверие в институциите ни. Той цели да ни деморализира и раздели“, завърши Боб Сийли. Йонислав Дочев", "date": "2018.06.04", "title": "The Telegraph: Великобритания е изправена пред „пълен спектър“ от руски заплахи за „години напред“"}
{"url": "http://www.focus-news.net/news/2018/06/04/2529559/the-independent-liderat-na-dyup-zaplashi-che-shte-ottegli-podkrepata-si-za-tereza-mey-zaradi-plana-za-mitnichesko-partnyorstvo.html", "text": "Лидерът на северноирландската Демократична юнионистка партия (ДЮП) Арлийн Фостър отправи предупреждение, че партията ѝ ще оттегли подкрепата си за правителството на Тереза Мей, ако то приеме сделка за Брекзит, която третира различно Северна Ирландия от останалата част на Великобритания, пише британският вестник The Independent.\r\nФостър заяви, че осигурявайки поддържането на еднакви правила и регулации за Северна Ирландия като Великобритания е „червена линия“, която ако е прекрачена, ще загуби на Консервативната партия ключовата подкрепа на нейните 10 души членове на парламента.\r\nТя заяви пред Sky News: „За нас има една единствена червена линия и тя е да не бъдем третирани различно от останалата част на Великобритания и да не се слага търговска бариера между Северна Ирландия и нашия най-голям пазар, разбира се, който е Великобритания“.\r\n„По това ще оценяваме всички предложения, които се поставят на преден план“, допълни тя.\r\n„Имам увереност, че Тереза Мей е наясно, че не може да предприеме нищо, което би прекрачило червената линия, в противен случай просто не бихме я подкрепяли“, завърши Фостър. Йонислав Дочев", "date": "2018.06.04", "title": "The Independent: Лидерът на ДЮП заплаши, че ще оттегли подкрепата си за Тереза Мей заради плана за митническо партньорство"}
{"url": "http://www.focus-news.net/news/2018/06/04/2529562/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Антиимиграционна опозиционна Словенска демократическа партия (СДП) спечели парламентарните избори в Словения, вземайки 25% от гласовете, според предварителните резултати, пише британският вестник The Guardian.\r\nВъпреки това партията на бившия премиер Янез Янша може да има трудности в сформирането на правителство, тъй като твърдата им позиция относно имиграцията остава на СДП малък списък с потенциални коалиционни партньори.\r\nЯнша призна, че всякакви следизборни преговори ще бъдат трудни. „Може би ще се наложи да чакаме известно време, преди да могат да се проведат сериозни разговори за ново правителство“, заяви той пред репортери.\r\n„Нашата партия поставя Словения и словенците на първо място“, заяви Янша след като предварителните резултати излязоха, допълвайки че СДП е готово за коалиционни преговори с всички други парламентарни партии. „Отворени сме за сътрудничество, защото Словения е изправена пред времена, които изискват такова“, допълни той.\r\nЛидерът на „Листа Марян Шарец“ Марян Шарец заяви пред репортери, че очаква да получи възможност за съставяне на правителство, тъй като повечето от партиите преди изборите заявиха, че е малко вероятно да се включат във водено от СДП правителство.\r\n„Ако всеки спази това, което е казал преди изборите, очакваме да получим възможност за съставяне на правителство“, заяви Шарец.\r\nПрезидентът Борут Пахор заяви, че планира да даде първия мандат за съставяне на правителство на партията с най-много места в парламента след изборите.\r\n*** Лидерът на северноирландската Демократична юнионистка партия (ДЮП) Арлийн Фостър отправи предупреждение, че партията ѝ ще оттегли подкрепата си за правителството на Тереза Мей, ако то приеме сделка за Брекзит, която третира различно Северна Ирландия от останалата част на Великобритания, пише британският вестник The Independent.\r\nФостър заяви, че осигурявайки поддържането на еднакви правила и регулации за Северна Ирландия като Великобритания е „червена линия“, която ако е прекрачена, ще загуби на Консервативната партия ключовата подкрепа на нейните 10 души членове на парламента.\r\nТя заяви пред Sky News: „За нас има една единствена червена линия и тя е да не бъдем третирани различно от останалата част на Великобритания и да не се слага търговска бариера между Северна Ирландия и нашия най-голям пазар, разбира се, който е Великобритания“.\r\n„По това ще оценяваме всички предложения, които се поставят на преден план“, допълни тя.\r\n„Имам увереност, че Тереза Мей е наясно, че не може да предприеме нищо, което би прекрачило червената линия, в противен случай просто не бихме я подкрепяли“, завърши Фостър.\r\n*** Великобритания е изправена пред „пълен спектър“ руски заплахи за „години напред“, твърди нов доклад, пише британският вестник The Telegraph.\r\nУпотребата от Кремъл на хакери, тролове, платени протестиращи и дезинформация са част от дестабилизационна стратегия, твърди депутатът от Консервативната партия Боб Сийли.\r\nСпоред него Кремъл смята невоенните средства за потенциално по-силни от военните средства. Инструменти като информационна война, културна манипулация и силата на социалните медии се използват, за да се постигнат външнополитически цели без използването на директна сила.\r\nСийли твърди, че руският президент Владимир Путин разглежда Западната система, базирана на правото на закона и универсалните човешки права, като „антиетична за Русия“ и желае да представи Русия като жертва на Западните съюзници.\r\n„От фалшивите новини насочени към Европа до пропагандата на някои руски телевизии. От окупацията на Крим до улиците в Солзбъри. Русия води много модерен вид конфликт със Запада“, допълни той.\r\n„Тактиките на Путин дължат много на „активните мерки“ практикувани от КГБ по време на студената война, манипулирайки истината за да се подрине нашето доверие в институциите ни. Той цели да ни деморализира и раздели“, завърши Боб Сийли.\r\n***", "date": "2018.06.04", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/06/04/2529556/the-guardian-slovenska-natsionalisticheska-partiya-specheli-parlamentarnite-izbori.html", "text": "Антиимиграционна опозиционна Словенска демократическа партия (СДП) спечели парламентарните избори в Словения, вземайки 25% от гласовете, според предварителните резултати, пише британският вестник The Guardian.\r\nВъпреки това партията на бившия премиер Янез Янша може да има трудности в сформирането на правителство, тъй като твърдата им позиция относно имиграцията остава на СДП малък списък с потенциални коалиционни партньори.\r\nЯнша призна, че всякакви следизборни преговори ще бъдат трудни. „Може би ще се наложи да чакаме известно време, преди да могат да се проведат сериозни разговори за ново правителство“, заяви той пред репортери.\r\n„Нашата партия поставя Словения и словенците на първо място“, заяви Янша след като предварителните резултати излязоха, допълвайки че СДП е готово за коалиционни преговори с всички други парламентарни партии. „Отворени сме за сътрудничество, защото Словения е изправена пред времена, които изискват такова“, допълни той.\r\nЛидерът на „Листа Марян Шарец“ Марян Шарец заяви пред репортери, че очаква да получи възможност за съставяне на правителство, тъй като повечето от партиите преди изборите заявиха, че е малко вероятно да се включат във водено от СДП правителство.\r\n„Ако всеки спази това, което е казал преди изборите, очакваме да получим възможност за съставяне на правителство“, заяви Шарец.\r\nПрезидентът Борут Пахор заяви, че планира да даде първия мандат за съставяне на правителство на партията с най-много места в парламента след изборите. Йонислав Дочев", "date": "2018.06.04", "title": "The Guardian: Словенска националистическа партия спечели парламентарните избори"}
{"url": "http://www.focus-news.net/news/2018/06/04/2529551/gazeta-express-sarbiya-izprati-vaorazheni-sili-kam-granitsata-s-kosovo.html", "text": "Редовната войска и жандармерията на Сърбия са изпратени в неделя близо до граничния пункт с Косово „Ярине“, съобщава Gazeta Express.\r\nЧасти на Сръбската армия са изпратени в Рудница, което е на метри от граничния пункт „Ярине“.\r\nСпоред агенция „Kosovapress“, която цитира свои източници, Сръбската армия и жандармерия контролират всички, които влизат или напускат Косово.\r\nСпоред източници това е първия път, откакто Косово обяви независимостта си през 2008 година, в който Сърбия изпраща армията си на границата с Косово.\r\n„Сръбски части не са виждани до границата откакто Косово обяви независимост и тяхното присъствие изненада косовската гранична полиция. Причините за разполагането на сръбската армия до косовската граница остава неясна“, заявява източник. Йонислав Дочев", "date": "2018.06.04", "title": "Gazeta Express: Сърбия изпрати въоръжени сили към границата с Косово"}
{"url": "http://www.focus-news.net/news/2018/06/04/2529564/biznesmen-be-ubit-v-kurorta-slanchev-bryag-s-opasnost-za-zhivota-e-22-godishno-momiche-obzor.html", "text": "55-годишният бизнесмен Коста Николов, по прякор Миджурина, беше убит, а 22-годишно момиче простреляно около 21.14 часа в събота в курорта Слънчев бряг. Двамата са били в паркиран лек автомобил „Мерцедес”, със софийска регистрация, спрян в района на комплекс „Сън вилидж” в курорта. Извършителят - 37-годишният Михаил Станчев, е задържан при опит да премине границата през ГКПП \"Лесово\".\r\nПричини за прострелването са ревност и неизяснени лични отношения между 37-годишния задържан и младото момиче. „Точната връзка между тях тепърва ще се уточнява”, заяви главният секретар на МВР Младен Маринов на брифинг по случая. \r\n22-годишното момиче е пострадало тежко при стрелбата, претърпяло е хирургични интервенции и е настанено за лечение в УМБАЛ – Бургас с опасност за живота.\r\nУстановено е, че 37-годишният мъж е притежавал законно огнестрелно оръжие, с което се сдобил по повод работата си, като управител и лице, работещо с парични средства в различни фирми. В процес на изясняване е дали това е оръжието, с което е извършено прострелването. \r\nГлавният секретар на МВР Младен Маринов уточни, че на задната седалка в лекия автомобил „Мерцедес” са седели още двама души, станали преки очевидци на стрелбата, които вече са разпитани, като свидетели. По техни данни първо е застрелян 55-годишният мъж, а след това е стреляно и в момичето.\r\nАдминистративният ръководител на Бургаска Окръжна прокуратура Георги Чинев обяви, че държавното обвинение ще иска постоянен арест за извършителя на тежкото престъпление, извършено с особена жестокост. Ще му бъдат повдигнати обвинения за убийство и опит за убийство.", "date": "2018.06.04", "title": "Бизнесмен бе убит в курорта Слънчев бряг, с опасност за живота е 22-годишно момиче (ОБЗОР)"}
{"url": "http://www.focus-news.net/news/2018/06/04/2529565/sport-ispaniya-i-shveytsariya-zavarshiha-11.html", "text": "Испания и Швейцария завършиха 1:1 в приятелска среща. Грешка на вратаря на Испания Давид Де Хеа в 62-рата се оказа решаваща в двубоя, тъй като позволи на Швейцария да изравни. Испания имат още една планирана контрола преди Световното първенство по футбол на 9 юни с Тунис. Швейцария ще играе с Япония на 8 юни.", "date": "2018.06.04", "title": "Спорт: Испания и Швейцария завършиха 1:1"}
{"url": "http://www.focus-news.net/news/2018/06/04/2529566/pregled-na-mezhdunarodnite-novini-do-6-chasa-agentsiya-fokus.html", "text": "Полицията съобщи в неделя, че е стреляла по „вилнеещ“ мъж край Берлинската катедрала и на входовете на храма в центъра на германската столица са разположени кордони от служители на органите на реда.\r\n„Малко след 16:00 (17:00 българско) полицията стреля по вилнеещ мъж край Берлинската катедрала“, съобщиха правозащитните органи в „Туитър“.\r\nВъзрастта и националността на мъжа засега не са известни, както и това дали има и други пострадали в резултат от инцидента до протестантския храм, една от основните забележителности в града.\r\nЦърквата с железен купол е в район, наситен с музеи, намиращ се в близост до източноберлинския булевард  Unter der Linden и търговския район Alexanderplatz.\r\nРепортер на „Франс прес“ е видял, че изходите са блокирани с червено-бяла полицейска лента и няколко служители на силите за сигурност с автоматични оръжия патрулират района.\r\n***Полицията в Берлин  няма основания да смята, че „вилнелият мъж“ с нож, който бе прострелян в неделя от правозащитните органи край главната катедрала на германската столица, е имал „терористически мотив“.\r\n„На базата на известното ни досега, нямаме данни заподозреният да е имал терористичен или ислямистки мотив“, заяви говорител на силите за сигурност.\r\nТой обясни още, че мъжът, чието застрашително поведение е накарало полицаите да го прострелят в крака, е 53-годишен австриец, който е размахвал нож и е бил „вербално агресивен“.\r\n*** Канцлерът на Германия Ангела Меркел изрази в неделя своята подкрепа за плана на президента на Франция Еманюел Макрон да се създаде единна Европейска военна сила, която да се намесва в горещи точки по света.\r\nРешението на Меркел да даде зелена светлина на проекта е от ключово значение, тъй като германската опозиция дълго време беше основната пречка пред осъществяването му.\r\n„Аз съм За предложението на президента Макрон за инициатива за отбрана“, заяви Меркел пред германския вестник Frankfurter Allgemeine Sonntagszeitung.\r\n„Въпреки това, подобна военна сила с обща военно-стратегическа култура трябва да се вмести в структурата на отбранителното сътрудничество“, допълни тя.\r\nРешението на германския канцлер е пробив в дълго продължилите разговори по тази тема, които досега бяха затруднени от нейния внимателен подход към идеята.\r\n*** Правителството на Гърция очаква министър-председателя на Македония Зоран Заев да направи решителната стъпка към постигането на споразумение в спора за името.\r\n„Топката е в тяхното поле“, заяви говорителят на гръцкото правителство Димитрис Цанакопулос, цитиран от гръцкият вестник „Kathimerini“. Той подчертава, че Македония е на ред да направи следващата стъпка в преговорите за решаване на десетилетния спор за името.\r\nЦанакопулос допълни, че не може да предвиди кога ще бъде проведен телефонен разговор между премиерите на Македония и Гърция Зоран Заев и Алексис Ципрас. Той поясни, че нищо все още не е договорено, докато не се постигне пълна договорка.\r\n*** Министър-председателят на Израел Бенямин Нетаняху в понеделник ще започне обиколката си в Европа, за да търси подкрепа за промяна на ядреното споразумение с Иран.\r\nТой ще се срещне с лидерите на Германия, Франция и Великобритания. Първата му спирка ще бъде в Берлин, където ще се срещне с канцлера Ангела Меркел.\r\nОбръщайки се към членовете на кабинета си, Нетаняху заяви че Иран ще бъде на върха на дневния ред по време на обиколката и допълни, че се надява тя да е успешна.\r\n*** Тримата най-висши военни началници на Северна Корея са били премахнати от постовете си, потвърди висш представител на САЩ в неделя.\r\nАмериканският представител, който пожела да остане анонимен, коментира доклад от южнокорейската информационна агенция „Yonhap“, който твърди че тримата най-висши военни началници на Северна Корея са били заменени. Той потвърди, че тримата са били отстранени.\r\nСпоред Yonhap тримата души са Пак Йонг-сик, министър на отбраната, Ри Мйон-су, началник на генералния състав на Корейската народна армия и Ким Йонг-гак, директор на генералното политическо бюро на Корейската народна армия.\r\n*** Редовната войска и жандармерията на Сърбия са изпратени в неделя близо до граничния пункт с Косово „Ярине“.\r\nЧасти на Сръбската армия са изпратени в Рудница, което е на метри от граничния пункт „Ярине“.\r\nСпоред агенция „Kosovapress“, която цитира свои източници, Сръбската армия и жандармерия контролират всички, които влизат или напускат Косово.\r\nСпоред източници това е първия път, откакто Косово обяви независимостта си през 2008 година, в който Сърбия изпраща армията си на границата с Косово.\r\n„Сръбски части не са виждани до границата откакто Косово обяви независимост и тяхното присъствие изненада косовската гранична полиция. Причините за разполагането на сръбската армия до косовската граница остава неясна“, заявява източник.\r\n*** Шест души загинаха и 20 са ранени, след като вулкан изригна в Гватемала, съобщава бедствената агенция на страната.\r\n„Вулканът на огъня“ е изхвърлил поток от лава в близкото село и е изпратил облак от дим и прах в небето.\r\n„Това е река от лава, която излезе от коритото си и засегна село Родео. Има ранени, изгорени и мъртви хора“, заяви Серхио Кабанас, генерален секретар на бедствения център на Гватемала.\r\n„Евакуираме и спасяваме хора. Имаме доклади за 20 ранени, шест мъртви и изчезнали хора“, заяви Кабанас.\r\nИзригването принуди международното летище на Гватемала Ла Аврора да затвори.\r\n*** Антиимиграционна опозиционна Словенска демократическа партия (СДП) спечели парламентарните избори в Словения, вземайки 25% от гласовете, според предварителните резултати.\r\nВъпреки това партията на бившия премиер Янез Янша може да има трудности в сформирането на правителство, тъй като твърдата им позиция относно имиграцията остава на СДП малък списък с потенциални коалиционни партньори.\r\nЯнша призна, че всякакви следизборни преговори ще бъдат трудни. „Може би ще се наложи да чакаме известно време, преди да могат да се проведат сериозни разговори за ново правителство“, заяви той пред репортери.\r\n„Нашата партия поставя Словения и словенците на първо място“, заяви Янша след като предварителните резултати излязоха, допълвайки че СДП е готово за коалиционни преговори с всички други парламентарни партии. „Отворени сме за сътрудничество, защото Словения е изправена пред времена, които изискват такова“, допълни той.\r\nЛидерът на „Листа Марян Шарец“ Марян Шарец заяви пред репортери, че очаква да получи възможност за съставяне на правителство, тъй като повечето от партиите преди изборите заявиха, че е малко вероятно да се включат във водено от СДП правителство.\r\n„Ако всеки спази това, което е казал преди изборите, очакваме да получим възможност за съставяне на правителство“, заяви Шарец.\r\nПрезидентът Борут Пахор заяви, че планира да даде първия мандат за съставяне на правителство на партията с най-много места в парламента след изборите.\r\n*** Лидерът на северноирландската Демократична юнионистка партия (ДЮП) Арлийн Фостър отправи предупреждение, че партията ѝ ще оттегли подкрепата си за правителството на Тереза Мей, ако то приеме сделка за Брекзит, която третира различно Северна Ирландия от останалата част на Великобритания.\r\nФостър заяви, че осигурявайки поддържането на еднакви правила и регулации за Северна Ирландия като Великобритания е „червена линия“, която ако е прекрачена, ще загуби на Консервативната партия ключовата подкрепа на нейните 10 души членове на парламента.\r\nТя заяви пред Sky News: „За нас има една единствена червена линия и тя е да не бъдем третирани различно от останалата част на Великобритания и да не се слага търговска бариера между Северна Ирландия и нашия най-голям пазар, разбира се, който е Великобритания“.\r\n„По това ще оценяваме всички предложения, които се поставят на преден план“, допълни тя.\r\n„Имам увереност, че Тереза Мей е наясно, че не може да предприеме нищо, което би прекрачило червената линия, в противен случай просто не бихме я подкрепяли“, завърши Фостър.\r\n*** Светът трябва да се изправи пред малтретиращото държание на САЩ, заяви министърът на външните работи на Иран Мохамад Джавад Зариф в писмо до своите чуждестранни колеги, като част от усилията да се спаси ядреното споразумение след изхода на САЩ.\r\n„Ядреното споразумения не принадлежи на участниците в него, така че една страна може да го отхвърли базирано на вътрешни политики или политически различия с бивша управляваща администрация“, пише Зариф  в писмото си.\r\n„Ядрената сделка е резултат от щателни, чувствителни и балансирани многостранни разговори и не може да бъде предоговорена както САЩ искат“, заяви Зариф.\r\nТой добави, че „незаконното изтегляне“ на САЩ от сделката и техните „малтретиращи методи, за да приведат правителствата в единодушие“ с това решение са дискредитирали върховенството на закона на международната сцена.\r\n***", "date": "2018.06.04", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/06/04/2529567/emsc-zemetresenie-s-magnitud-55-po-skalata-na-rihter-e-registrirano-v-regiona-na-havayskite-ostrovi.html", "text": "Земетресение с магнитуд 5.5 по скалата на Рихтер е регистрирано на Хавайските острови, показва справка на интернет страницата на  Европейския средиземноморски сеизмологичен център (EMSC).\r\nЗеметресението е регистрирано в 15:50 часа местно време (04:50 часа българско време) на дълбочина от 1 км.\r\nХавайските острови продължават да бъдат разтърсвани от земетресения след изригването на вулкана Килауеа на 4 май тази година.\r\nНяма данни за цунами.", "date": "2018.06.04", "title": "EMSC: Земетресение с магнитуд 5.5 по скалата на Рихтер е регистрирано в региона на Хавайските острови"}
{"url": "http://www.focus-news.net/news/2018/06/04/2529563/reuters-iran-prizova-sveta-da-se-izpravi-pred-sasht-i-da-spasi-yadrenoto-sporazumenie.html", "text": "Светът трябва да се изправи пред малтретиращото държание на САЩ, заяви министърът на външните работи на Иран Мохамад Джавад Зариф в писмо до своите чуждестранни колеги, като част от усилията да се спаси ядреното споразумение след изхода на САЩ, предава Reuters.\r\n„Ядреното споразумения не принадлежи на участниците в него, така че една страна може да го отхвърли базирано на вътрешни политики или политически различия с бивша управляваща администрация“, пише Зариф  в писмото си.\r\n„Ядрената сделка е резултат от щателни, чувствителни и балансирани многостранни разговори и не може да бъде предоговорена както САЩ искат“, заяви Зариф.\r\nТой добави, че „незаконното изтегляне“ на САЩ от сделката и техните „малтретиращи методи, за да приведат правителствата в единодушие“ с това решение са дискредитирали върховенството на закона на международната сцена. Йонислав Дочев", "date": "2018.06.04", "title": "Reuters: Иран призова света да се изправи пред САЩ и да спаси ядреното споразумение"}
{"url": "http://www.focus-news.net/news/2018/06/04/2529568/tass-sergey-lavrov-i-van-i-postignaha-saglasie-za-zasilvane-na-satrudnichestvoto-po-otnoshenie-na-koreyskiya-poluostrov.html", "text": "Външните министри на Русия и Китай Сергей Лавров и Ван И постигнаха съгласие, по време на срещата си в неделя, за засилване на двустранното сътрудничество в търсене на разрешение на ядрения въпрос на Корейския полуостров, заявиха от китайското външно министерство в изявление, цитиран от ТАСС.\r\n„И двете страни обмениха мнения върху ситуацията на Корейския полуостров и се съгласиха да засилят сътрудничеството си по въпроса, за да допринесат към процеса на ядрено разоръжаване на полуострова и постигането на дългосрочен ред и стабилност в този регион“, се казва в изявлението на министерството. Йонислав Дочев", "date": "2018.06.04", "title": "ТАСС: Сергей Лавров и Ван И постигнаха съгласие за засилване на сътрудничеството по отношение на Корейския полуостров"}
{"url": "http://www.focus-news.net/news/2018/06/04/2529570/afp-zaginalite-ot-vulkana-v-gvatemala-veche-sa-25-ranenite-blizo-300.html", "text": "Броят на загиналите от изригването на „Вулкана на огъня“ в Гватемала се повиши на 25 души в неделя, заявиха от бедствената агенция на страната, цитирани от AFP.\r\n„Бройката е 25 загинали души до 21:00 часа (06:00 часа българско време)“, заяви говорителят на Националния координатор за намаляване на бедствията.\r\nСпоред информации в други медии ранените са достигнали 300 души. Йонислав Дочев", "date": "2018.06.04", "title": "AFP: Загиналите от вулкана в Гватемала вече са 25, ранените близо 300"}
{"url": "http://www.focus-news.net/news/2018/06/04/2529569/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес преди обяд ще е предимно слънчево. Около и след обяд ще се развива купеста и купесто-дъждовна облачност и ще има краткотрайни валежи с гръмотевици, възможни са градушки. Значителни и на повече места ще са явленията в североизточната половина от страната. Ще духа слаб, в Дунавската равнина - до умерен вятър от запад-северозапад. Максималните температури ще са между 28° и 33°, в София – около 28°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2018 г. за дните петък, събота и неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nи за дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- до 20.12.2018 г. е ограничено движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nОбласт Пловдив: Временно движението по АМ „Тракия“ от км 134 до км 156+960 в участъка от Пловдив до Стара Загора се извършва с максимална скорост до 90 км/ч и повишено внимание двупосочно в платното в посока Бургас до 30.06.2018 г.\r\nДвижението на МПС над 12 тона по АМ „Тракия“ в участъка от км 134 до км 156 в двете посоки е ограничено поради ремонтни дейности на настилката по платното в посока Пловдив – Бургас до 30.06.2018 г.\r\nОбходни маршрути: \r\nВ посока София – Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас – София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. \r\nОбласт Бургас: от км 308+107 до км 359+475 се извършва косене на тревни площи. до 22.06.2018 г. Организацията на движение е сигнализирана с пътни знаци и конуси. Шофьорите да се движат с повишено внимание и съобразена скорост.\r\nАМ „Хемус“: \r\nОбласт София: \r\nДо 20.12.2018 г. движението от км 29+860 до км 35+150 се осъществява двупосочно в платното в посока Варна поради ремонтни дейности на виадукт при км 33+600 и тунел „Витиня“. \r\nДо 20.12.2018 г. движението по АМ „Хемус“ от км 36+170 до км 36+710 се извършва двупосочно в платното в посока Варна поради аварийно – възстановителни дейности на виадукт „Коренишки дол“ при км 36+450. \r\nДо 20.12.2018 г. движението от км 36+770 до км 38+150 се осъществява двупосочно в платното в посока София поради аварийно-възстановителни дейности на виадукт при км 37+920. \r\nДвижението на МПС над 12 тона е ограничено от км 30+260 до км 47+060 /от п.в. \"Витинска река\" до п. в. Ботевград/ по АМ „Хемус“ в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград до 20.12.2018 г.\r\nОбласт Варна:\r\nДвижението в участъка п.в. Невша – п.в. Млада Гвардия от км 375+800 до км 381+500 посока Варна се осъществява двупосочно в платното в посока София поради ремонтни дейности на асфалтовата настилка до 30.06.2018 г.\r\nДвижението в участъка п. в. Ветрино – п.в. Неофит Рилски от км 389+717  до км 393+600 се осъществява в ляво платно двупосочно в платното в посока София, поради ремонтни дейности на асфалтовата настилка. Затваря се п. в. Неофит Рилски, като МПС се пренасочват по път I-2 „Русе- Варна“. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п. в. Неофит Рилски в посока Варна. Движението се пренасочва по път I-2 Русе - Варна, като качването на AM “Хемус“ е при  п. в. Девня до 30.06.2018г.\r\nАМ „Струма“: няма ограничения.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности до 30.06.2018 г.\r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Мирово, по път I-8, път II-56 и включване на АМ „Тракия“ при пътен възел „Пловдив – изток“ на км 133. \r\nАМ „Черно море“: \r\nДвижението по АМ „Черно море“ Варна – Бургас от км 2+329 до км 3+238 се осъществява двупосочноо в платното посока Варна поради ремонт на виадукт „Звездица” до 15.10.2018 г. \r\nАМ „Люлин“: \r\nОбласт София: до 30.06.2018 г. движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. \r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента до 30.06.2018 г.; \r\n- Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград до 31.07.2018 г. Участъкът е сигнализиран с пътни знаци. Водачите да се движат с повишено внимание. Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 15.06.2018 г.;\r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 30.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Габрово: \r\nДвижението по път I-4/E-772 Севлиево -  Велико Търново в участъка от км 81+000 до км 101+565  се осъществява с повишено внимание поради косене на тревни площи. Срок до 05.06.2018 г.\r\nОбласт Ловеч:\r\nДвижението по път I-4 п. в. Коритна – о. п. Севлиево от км 0+000 до км 69+832 се осъществява с повишено внимание поради машинно косене на банкети и изсичане на храсти. Водачите да се движат със съобразена скорост. Срок до 10.06.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nдвижението в участъка Русе – р-н Две могили от км 11+000 до км 26+800 се осъществява повишено внимание поради  ремонтни дейности на асфалтовата настилка. Срок до 15.06.2018 г.;\r\nдвижението в участъка Бяла – разклон Борово от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 12.06.2018 г.\r\nДвижението в участъка Русе – Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.06.2018 г. \r\nОбласт Кърджали:\r\nЧерноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nобласт Бургас: Движението по път I-6 от км 491+860 до км 496+000 в първи етап се затваря дясното пътно платно движението се пренасочва в лявото платно. В лявото платно движението се осъществява двупосочно при скорост на 70км/час. Втори етап от км 496+000 до км 496+260 се затваря дясното пътно платно. Движението се насочва през съществуващата дясна лента на кръговото кръстовище по обходен маршрут по ул.,,Професор Якимов” при намалена скорост на 40км/час. Срок до 30.06.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.\r\nОбласт Бургас: \r\nДвижението в участъка Обзор – Сл. бряг от км 165+000 до км 199+100 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 06.06.2018 г.;\r\nДвижението в участъка Обзор – Сл. бряг от км 165+000 до км 199+100 се осъществява с повишено внимание поради почистване на банкети и оформяне  на окопи. Участъкът е сигнализиран с пътни знаци. Срок до 12.06.2018 г.;\r\nДвижението по път I-9 в участъка Ахелой – Поморие е ограничено и се осъществява по обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\nДвижението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.\r\nДвижението по път Варна – Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875 дясно. Срок до 26.06.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПътII-99: Движението по път II-99 от км 0+000 до км 3+500 Крайморие  – отбивката за Рибарско селище се извършват се частични  ремонтни дейности по пътната настилка. Организацията на движението се сигнализира с пътни знаци. Срок до 15.06.2018г.\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.06.2018 г.;\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 15.06.2018 г.\r\nПът III-9008: Движението по път III-9008 в участъка Деспред – п.в. Братово от км 11+130 до км 13+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 30.06.2018 г.\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.06.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 30.06.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 12.06.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 18.06.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 30.06.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 22.06.2018 г.\r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 08.06.2018 г.\r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в град Троян от км 70+911 до км 73+201 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”.\r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.:\r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.\r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nДвижението се регулира с пътни знаци. Срок до 30.11.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата - Орсоя при км 28+000  се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 11.06.2018 г.\r\nПът ІІ-11: Движението по път ІІ-11 Лом – Ковачица от км 42+850 до км 57+694 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-114: Движението по път ІІI-114 Лом – Василовци от км 0+800 до км 17+404 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-133: Движението по път ІІI-133 Лом – Вълчедръм от км 39+724 до км 61+300 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-818: Движението по път ІІI-818 Дългоделци – Черни връх от км 3+250 до км 15+474 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-1121: Движението по път ІІI-1121 Крива бара – Дондуково в района на Крива бара от км 5+420 до км 5+604 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-8105: Движението по път ІІI-8105 Медковец – Сливовик от км 11+596 до км 16+574 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът III-801: Движението по път III-801 Белица – Поибрене /Граница Софийска област – с. Поибрене/, от км 25+500 до км 35+680 се осъществява в една лента чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок 04.06.2018г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 28.11.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът II-54: Движението по път гара Бяла - Ценово  от км 0+000 до км 13+100 – се осъществява с повишено внимание поради рязане на храсти, профилиране на пътни банкети, почистване на канавки и ремонтни дейности по асфалтовата настилка. Срок до 15.06.2018 г.\r\nПът III-2001: Движението по път III-2001 Писанец – Ветово от км 0+000 до км 10+000 се осъществява с повишено внимание поради частични ремонтни дейности на асфалтовата настилка. Движението се регулира от сигналисти. Срок до 08.06.2018 г. \r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІ-21: Движението по път ІІ-21 Русе – Силистра в участъка с. Нова Черна – с. Айдемир от км 39+440 до км 103+700 се осъществява в една лента на участъци поради полагане на хоризонтална маркировка. Движението се регулира с конуси. Срок до 04.06.2018 г.;\r\nПът ІІІ-205: Движението по път ІІІ-205 Исперих – Белица в участъка с. Стефан Караджа – с. Преславци от км 58+857 до км 59+969 се осъществява в една лента поради полагане на хоризонтална маркировка. Движението се регулира с конуси. Срок до 04.06.2018 г г.;\r\nПът ІІІ-211: Движението по път ІІІ-211 с. Поляна – с. Попина в участъка с. Попина – пристанище Попина от км 8+948 до км 10+530 се осъществява  в една лента поради полагане на хоризонтална маркировка. Движението се регулира с конуси. Срок 04.06.2018 г;\r\nПът ІІІ-2104: Движението по път ІІІ-2104 в гр. Главиница от км 14+000 до км 15+000 се осъществява в една лента поради полагане на хоризонтална маркировка. Движението се регулира с конуси. Срок до 04.06.2018г.;\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 30.06.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности: няма.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-16: Движението по път II-16 Своге – Оплетня от км 22+000 до км 50+000 се осъществява с повишено внимание поради почистване на пътни риголи и паднали камъни. Срок до 08.06.2018 г.\r\nПът II-18: Движението по път II-18 Софийски околовръстен път /СОП/ АМ \"Тракия\" - Казичене от км 32+680 до км 35+577 е ограничено поради строително-монтажни дейности в лявото платно /посока Казичене/. Движението се извършва двупосочно в дясното платно /посока АМ \"Тракия\"/. Срок до 05.06.2018 г.         \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 09.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018 г.\r\nРемонтни дейности:\r\nПът III-2002: Движението по път III-2002 в с. Зараево от км 29+200 до км 29+550 се осъществява с повишено внимание поради превантивен ремонт на пътната настилка. Срок до 30.08.2018 г.\r\nПът III-5102: Движение с повишено внимание по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 поради превантивен ремонт на пътната настилка.  Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: \r\nПът ІІ-76: Движението по път II-76 Черепово – Българска поляна от км 35+100 до км 37+400 се осъществява двупосочно в една лента поради частични ремонтни дейности по асфалтовата настилка. Срок до 04.06.2018 г.\r\nПът III-505: Движението по път III-505 Малко Градище – Сива река – пътно кръстовище с път I-8 (Любимец – Свиленград) от км 62+394 до км 62+858 в района на пътно кръстовище за Свиленград и Любимец се осъществява в една лента поради ремонтни дейности по асфалтовата настилка. Срок до 12.06.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.\r\nРемонтни дейности:\r\nПът II-53: Движението по път II-53 в участъка Калчево – Зорница от км 161+500 до км 184+800 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Срок: до 08.06.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7904: Движението по път III-7904 в участъка Малко Шарково - Воден км 4+000 до км 8+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Срок: до 08.05.2018 г.Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.06.04", "title": "Актуална пътна обстановка"}
{"url": "http://www.focus-news.net/news/2018/06/04/2529571/predstoyashti-sabitiya-v-stranata-za-4-yuni-agentsiya-fokus.html", "text": "***\r\nОт 9.30 часа в VI състав на Специализирания наказателен съд ще се гледа делото срещу Даниел Митов и Христо Ангеличин, обвинени в престъпление по служба. \r\n***\r\nОт 9.30 часа в Резиденция „Бояна“ европейският комисар по цифровата икономика и цифровото общество Мария Габриел ще открие годишната среща на Групата на европейските архиви към Европейската комисия и на Европейския борд на националните архивисти към Съвета на Европа. В 14.45 часа Мария Габриел ще участва в Конференция на Глобалния форум на жените-лидери 2018 под мотото \"Да вдъхновим дигиталните лидери на бъдещето\". \r\n***\r\nОт 9.30 часа в Национален музей „Земята и хората“ (бул. „Черни връх“ 4) ще се проведе международна конференция, посветена на Общата селскостопанска политика и изпълнението ѝ в България и Европа.\r\n***\r\nОт 10.00 часа в XVI състав на Специализирания наказателен съд ще се гледа делото срещу Милко М., Росен Д., Златомир И., Кирил И. и Иван К., обвинени в организиране и ръководене на организирана престъпна група.  \r\n***\r\nОт 10.00 часа в XIV състав на Специализирания наказателен съд ще се гледа делото срещу Иван Д., Катерина Д., Анжело В. и др., обвинени в образуване и ръководене на организирана престъпна група. \r\n***\r\nОт 10.00 часа в X състав на Специализирания наказателен съд ще се гледа делото срещу Владимир Н., Томи Х. и Стоян С., обвинени в организиране и ръководене на организирана престъпна група. \r\n***\r\nОт 11.00 часа в пресклуба на БТА ще се проведе пресконференция на икономистите на БАН, които ще представят анализ за 10-годишнината от глобалната финансово-икономическа криза. \r\n***\r\nОт 12.00 часа в пленарната зала на Народното събрание председателят на парламента Цвета Караянчева ще се срещне с делегация на Асоциацията на бившите членове на Европейския парламент. В 12.20 часа те ще разговарят с председателите на комисиите по външна политика и европейските въпроси Джема Грозданова и Кристиан Вигенин в зала „Запад“. \r\n***\r\nОт 12.00 часа в националния пресклуб на БТА ще бъде представена инициативата „Възраждане на семейните ценности“, която се провежда за трета поредна година. \r\n***\r\nОт 13.00 часа в XV състав на Специализирания наказателен съд ще се заседава по молба за изменение на мярка за неотклонение на Стефан В.\r\n***\r\nОт 13.00 часа в Националния пресклуб на БТА ще се проведе пресконференция по повод дарителската кампания „За повече здрави деца“, в подкрепа на Клиника за детска хирургия при УМБАЛ „Св. Георги“ - Пловдив. \r\n***\r\nОт 14.00 часа в II състав на Специализирания наказателен съд ще се гледа делото срещу Найден Д., Анастас Д., Васко А. и Иван М., обвинени в организиране и ръководене на организирана престъпна група. \r\n***\r\nОт 15.00 часа в XVIII състав на Специализирания наказателен съд ще се заседава по молба за изменение на мярка за неотклонение на Петко Д. \r\n***\r\nОт 15.00 часа в XIX състав на Специализирания наказателен съд ще се заседава по молба за изменение на мярка за неотклонение на Амир Ш.\r\n***\r\nОт 16.00 часа в VII състав Специализираният наказателен съд ще се произнесе за връщане на веществени доказателства по делото срещи Бойко Б., Емил Б., Емил Д., Йоана В., Явор К. и Даниела Н. \r\n***\r\nОт 16.30 часа в Президентството на Р България (бул. \"Дондуков\" 2) ще се състои церемония по награждаване на победителите в Международния конкурс по програмиране CodeIT Сезон 2017-2018. \r\n***\r\nОт 18.30 часа в мраморното фоайе на Столичната библиотека ще се състои премиерата на книгата „Живея за музиката. Автобиографията на един джазмен” - книга на Димитър Симеонов – Мончо.\r\n***\r\nВ 19.00 часа пред Народния театър „Иван Вазов“ музикалните състави на БНР ще излязат на протест с искане за справедливо заплащане. \r\n***\r\nОт 19.00 часа в Литературен клуб „Перото“ ще се състои представянето на новата книга на американската поетеса Линда Грегърсън „Машини за дишане“. \r\n***\r\nОт 19.00 часа в зала 42 на НДК българският актьор Георги Мамалев ще представи биографичната си книга „Усмихни се, човече!“. \r\n***\r\nОт 19.30 часа в Театър „Азарян“ ще се състои танцовият спектакъл „Хаканаи“. \r\n***\r\nОт 19.30 часа артистът, писател и куратор Гира Хашеми ще разкаже в „Червената къща“ за своите преживявания по пътя на бежанците в Европа. \r\n***\r\nОт 10.00 до 12.00 часа в клуба на ПП ГЕРБ - Варна (ул. „Г. Бенковски” 1) народният представител Владимир Вълев организира приемна за граждани. \r\n***\r\nОт 10.00 часа в новоремонтираната зала (срещу регистратура) в основната сграда на СБАГАЛ „Проф. д-р Димитър Стаматов - Варна“ ще има официално дарение от Сдружение „Аз Вярвам и Помагам“ заедно с ръководството на СБАГАЛ „Проф. д-р Димитър Стаматов - Варна“ на най-голямата, скъпоструваща медицинска апаратура за новородени, която е закупена със средства от събрани пластмасови капачки за рециклиране.\r\n***\r\nОт 11.30 часа в зала „Варна“ в сградата на Общината ще се състои пресконференция във връзка с предстоящите прояви от Петия международен турнир „Одесос“ и 46-ия републикански преглед по пожаро-приложен спорт. \r\n***\r\nОт 13.00 часа в централата на БСП - Варна (ул. „Македония“ 33) народните представители проф. Анелия Клисарова и Иван Иванов ще проведат приемна за граждани. \r\n***\r\nОт 4 до 6 юни в три поредни дни ще заседава съставът на Варненски окръжен съд по делото срещу Веселени Марешки и Красимира Колева. Очаква се да бъдат разпитани издирваните свидетели Веселин Ж. и Калоян Дж., както и да бъдат изслушани записите от СРС. Заседанията по НОХД №733/2017 ще бъдат в Наказателна зала №1, в коридора в ляво от мястото за проверка на служба Съдебна охрана. \r\n*** \r\nОт 09.00 часа в зала 500 на Областна администрация ще се проведе дискусионен форум на тема „Киберсигурност и безопасно поведение в интернет в ерата на дигиталната революция”.\r\n***\r\nОт 9.30 часа в село Михалци народният представител Станислава Стоянова и общински съветници от ГЕРБ-Павликени ще проведат приемна за граждани. От 11.00 часа ще се състои приемна за и за жителите на село Караисен. \r\n***\r\nОт 10.30 часа в сградата на музей „Възраждане и Учредително събрание“ ще се състои тържествено събрание по повод отбелязването на 20 години от възстановяването на Апелативен съд - Велико Търново и 140 години от създаването му. \r\n***\r\nОт 13.00 часа в пресклуба на БТА ще се състои пресконференция на народния представител от ПГ \"Обединени патриоти\" доц. Милен Михов. Той ще направи отчет за изминалата една година и коментар по актуални политически теми.\r\n***\r\nОт 17.30 часа в парк „Пролет“ ще бъде открит паркът за домашни любимци. \r\n***\r\nОт 9.00 часа в малката заседателна зала на Община Добрич ще се проведе кметска оперативка. \r\n***\r\nОт 15.00 часа в пресклуба на БТА в Плевен ще се състои пресконференция за представяне на резултатите от реализирането на проект „Превенция срещу езика на омразата в образователните институции“. \r\n***\r\nВ 09.15 часа в зала 3 на Районния съд ще се на длъжностно лице към казино е присвоил чужди пари в размер на над 10 000 лв.\r\n***\r\nВ 11.00 часа в заседателната зала на Община Пловдив ще се състои пресконференция по повод предстоящото 16-то издание на фестивала „Пловдив чете“. \r\n***\r\nВ 12.00 часа на бул. \"Марица-Север\" 51 ще се проведе пресконференция на ВМРО-Пловдив с участието на народният представител от 16 МИР Александър Сиди, председателят на ВМРО-Пловдив Борислав Инчев и общинските съветници от града. Ще бъде оповестена информация относно Програмата за качеството на атмосферния въздух и кандидатстването на община Пловдив по мярката за 111 млн.лв., както и по други актуални теми.\r\n***\r\nОт 13.00 часа в Дома на културата „Борис Христов“ ще бъде официално открита конференция на тема „Позитивната психология и облачните технологии: нови хоризонти за образованието“. \r\n***\r\nВ 14.00 часа в пресклуба на БТА ще се състои пресконференция на ПП АБВ с участието на лидерът на партията Румен Петков. Темата ще бъде актуалната политическа обстановка в България.\r\n***\r\nОт 16.00 часа в централния офис на ГЕРБ - Пловдив (бул. „Марица” 91) председателят на Комисията по бюджет и финанси  Менда Стоянова ще проведе приемна за граждани. \r\n***\r\nОт 16.00 часа в офиса на ГЕРБ - Пловдив (ул. „Стефан Стамболов\" 21) депутатът и член на Комисията по транспорт, информационни технологии и съобщения и на Комисията по регионална политика, благоустройство и местно самоуправление инж. Атанас Ташков ще проведе приемна за граждани. \r\n***\r\nОт 16.00 часа в офиса на ГЕРБ - Пловдив (ул. \"Коста Паница\" 5) заместник-председателят на Комисията за борба с корупцията, конфликт на интереси и парламентарна етика Спас Гърневски ще проведе приемна за граждани. \r\n***\r\nОт 16.30 часа в офиса на ГЕРБ - Пловдив (ул. „Прага“ 2) председателят на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси ще проведе приемна за граждани. \r\n***\r\nОт 16.00 часа до 18.00 часа в офиса на ГЕРБ в район „Тракия” в жк. ”Тракия” бл. 91 общинският съветник Вера Тоскова ще проведе приемна за граждани. \r\n***\r\nОт 16.00 часа до 18.00 часа в офиса на ГЕРБ в район „Тракия” (жк. „Тракия” бл.91) общинският съветник Ели Гатева ще проведе приемна за граждани. \r\n***\r\nОт 17.00 до 18.00 часа в офиса на ГЕРБ в район „Южен” (ул. ”Академик Петър Динеков” 1А) общинският съветник Даниела Дженева ще проведе приемна за граждани. \r\n***\r\nОт 17.00 часа до 18.30 часа в офиса на ГЕРБ в район „Източен” (ул. „Коста Паница” 5) общинският съветник Спартак Николов ще проведе приемна за граждани. \r\n***\r\nОт 17.00 часа до 18.30 часа в офиса на ГЕРБ в район „Източен” (ул. ”Коста Паница” 5) общинският съветник Вихър Захов ще проведе приемна за граждани. \r\n***\r\nОт 17.30 часа до 19.00 часа в офиса на ГЕРБ в район „Централен” (ул. „Прага” 2) общинският съветник Александър Радев ще проведе приемна за граждани.  \r\n***\r\nОт 17.30 часа до 19.00 часа в офиса на ГЕРБ в район „Южен” (ул. „Академик Петър Динеков” 1А) общинският съветник Атанас Узунов ще проведе приемна за граждани.\r\n***\r\nОт 18.00 часа във фоайето на Изкуствотека на културната институция ще бъде открита изложба на ученици от Езикова гимназия „Пловдив“. \r\n***\r\nОт 9.30 часа до 16.30 часа в офиса на ГЕРБ - Сливен (ул. \"Цар Освободител\" 17) общинските съветници Георги Николов и Димитър Митев ще проведат приемни за граждани. \r\n***\r\nОт 10.30 часа до 12.00 часа в офиса на ГЕРБ - Сливен (ул. \"Цар Освободител\" 17) народният представител Галя Захариева ще проведе приемна за граждани. \r\n***\r\nОт 11.00 часа в НУМСИ „Христина Морфова“ ще се проведе „Сцена за млади импровизатори“. \r\n***\r\nВ 12.00 часа в зала 203 на Община Стара Загора кметът Живко Тодоров ще се срещне със състезателки на СК „Кобра“. \r\n***\r\nВ 17.00 часа в зала „Лубор Байер“ ще бъде открита изложба на детски художествени школи към Центъра за подкрепа за личностно развитие. \r\n***\r\nОт 18.00 часа в Художествената галерия народният представител Маноил Манев ще представи първия си роман „Орденът на оръжието“. \r\n***\r\nОт 9.30 часа с разглеждане на новостроящата се спортна зала „Арена Шумен започва посещението на Николай Нанков, министър на регионалното развитие и благоустройството. \r\n***\r\nОт 10.00 часа министър Николай Нанков ще извърши оглед на пътния надлез над жп линията София – Варна. \r\n***\r\nОт 10.30 часа министър Николай Нанков ще извърши оглед на площадката за строеж на ГПСПВ в кв. “Дивдядово“, където ще даде и пресконференция.\r\n***\r\nОт 13.00 часа в концертната зала на Младежкия дом министър Николай Нанков ще открие кампанията „Моят град е моята крепост“.", "date": "2018.06.04", "title": "Предстоящи събития в страната за 4 юни (Агенция „Фокус“)"}
{"url": "http://www.focus-news.net/news/2018/06/04/2529572/nimh-dnes-predi-obyad-shte-e-predimno-slanchevo-okolo-sled-obyad-shte-se-razviva-kupesta-i-kupesto-dazhdovna-oblachnost.html", "text": "Днес преди обяд ще е предимно слънчево. Около и след обяд ще се развива купеста и купесто-дъждовна облачност и ще има краткотрайни валежи с гръмотевици, възможни са градушки. Това съобщи за Агенция \"Фокус\" дежурният синоптик Евгения Егова от Националния институт по метеорология и хидрология (НИМХ) при БАН. Значителни и на повече места ще са явленията в североизточната половина от страната. Атмосферното налягане ще се понижи и ще е по-ниско от средното за месеца. В Дунавската равнина ще духа до умерен вятър от запад-северозапад. Максималните температури ще са между 28° и 33°, в София – около 28°. \r\nПо Черноморието преди обяд ще преобладава слънчево време. Около и след обяд ще се развива купеста и купесто-дъждовна облачност и на много места ще има краткотрайни, временно интензивни валежи придружени с гръмотевични бури. Максималните температури ще са 23-27°. Температурата на морската вода е 22-23°. Вълнението на морето ще е около 2 бала.  \r\nНад планините преди обяд ще преобладава слънчево време. След обяд ще се развива купеста и купесто-дъждовна облачност и на много места ще превали краткотраен, временно интензивен дъжд, придружен с гръмотевични бури. Ще духа умерен, по високите и открити части – до силен вятър от запад-северозапад. Максималната температура на височина 1200 метра ще е около 20°, на 2000 метра – около 14°.", "date": "2018.06.04", "title": "НИМХ: Днес преди обяд ще е предимно слънчево, около след обяд ще се развива купеста и купесто-дъждовна облачност"}
{"url": "http://www.focus-news.net/news/2018/06/04/2529574/delegatsiya-na-asotsiatsiyata-na-bivshite-chlenove-na-evropeyskiya-parlament-e-na-poseshtenie-v-balgariya.html", "text": "Делегация на Асоциацията на бившите членове на Европейския парламент ще бъде на посещение в България днес и на 5 юни 2018 г. Това съобщиха от пресцентъра на Народното събрание. Визитата е по покана на председателя на парламента Цвета Караянчева. Асоциацията е създадена преди повече от 10 години, от 2014 г. е поставено началото на традиция представителите на организацията да посещават страните, председателстващи Съвета на Европейския съюз. \r\nПредседателят на Народното събрание Цвета Караянчева ще се срещне с делегацията от 12.00 часа днес в пленарната зала на парламента. В 12.20 часа те ще разговарят с председателите на комисиите по външна политика и европейските въпроси Джема Грозданова и Кристиан Вигенин в зала „Запад“. \r\nПо-рано днес те ще се срещнат със заместник-министъра за Българското председателство на Съвета на Европейския съюз Моника Панайотова, която ще представи приоритетите и постиженията на председателството. \r\nНа 5 юни 2018 г. делегатите ще посетят Военна академия „Г. С. Раковски“.", "date": "2018.06.04", "title": "Делегация на Асоциацията на бившите членове на Европейския парламент е на посещение в България"}
{"url": "http://www.focus-news.net/news/2018/06/04/2529577/ministrite-na-obrazovanieto-na-balgariya-i-harvatiya-shte-podpishat-chetirigodishna-programa-za-satrudnichestvo.html", "text": "Министрите на образованието и науката на България и Хърватия Красимир Вълчев и Блаженка Дивяк ще подпишат днес в Загреб четиригодишна програма за сътрудничество между двете държави в областта на науката и образованието. Това съобщиха от пресцентъра на Министерството на образованието и науката. В рамките на посещението си в Хърватия министър Вълчев ще се срещне с представители на българската общност в страната.", "date": "2018.06.04", "title": "Министрите на образованието на България и Хърватия ще подпишат четиригодишна програма за сътрудничество"}
{"url": "http://www.focus-news.net/news/2018/06/04/2529576/predstoyashti-mezhdunarodni-sabitiya-za-4-yuni-agentsiya-fokus.html", "text": "***В понеделник или вторник се очаква да се гласува вот на доверие за новото италианско правителство\r\n***Борда на директорите на Международната агенция за атомна енергия (МААЕ) ще заседава във Виена на фона на несигурността около ядрената сделка с Иран\r\n***Германският канцлер Ангела Меркел ще приеме премиера на Израел Бенямин Нетаняху след изострянето на напрежението около събитията в Ивицата Газа\r\n***Последен ден на преговорите между китайските официални лица и министъра на търговията на САЩ Уилбър Рос за новите американски мита\r\n***", "date": "2018.06.04", "title": "Предстоящи международни събития за 4 юни ( Агенция „Фокус“ )"}
{"url": "http://www.focus-news.net/news/2018/06/04/2529575/ministar-nikolay-nankov-shte-poseti-shumen-i-shte-otkrie-parviya-polufinal-na-kampaniyata-moyat-grad-e-moyata-krepost.html", "text": "Министърът на регионалното развитие и благоустройството Николай Нанков ще посети Шумен. Това съобщиха от пресцентъра на МРРБ. В 13 часа в концертната зала на Младежкия дом министър Нанков ще даде старта на първото полуфинално състезание от образователно-патриотичната кампания на МРРБ „Моят град е моята крепост“.\r\nПреди това, от 9.30 часа регионалният министър ще разгледа новостроящата се спортна зала „Арена Шумен“. В 10.00 часа Николай Нанков ще направи оглед на пътния надлез над ж.п. линията София – Варна, а в 10.30 часа – на площадката за строеж на градската пречиствателна станция за питейни води в шуменския квартал „Дивдядово“.", "date": "2018.06.04", "title": "Министър Николай Нанков ще посети Шумен и ще открие първия полуфинал на кампанията „Моят град е моята крепост“"}
{"url": "http://www.focus-news.net/news/2018/06/04/2529578/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от пресцентъра на ГД „Гранична полиция“. Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.06.04", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/06/04/2529573/ministar-predsedatelyat-boyko-borisov-e-na-poseshtenie-v-tirana.html", "text": "Премиерът Бойко Борисов ще бъде на посещение в Тирана днес. Това съобщиха от правителствената информационна служба. Той ще проведе среща с министър-председателя на Албания Еди Рама, която ще бъде последвана от пленарни разговори. Ще бъдат обсъдени диалогът и сътрудничеството между страните от региона за постигане на напредък по пътя на европейската интеграция на държавите от Западните Балкани.\r\n По време на визитата си българският министър-председател ще участва в среща по Процеса Акаба по въпросите на Балканите, както и в конференция, посветена на борбата с насилствения екстремизъм, заедно с премиера на Албания Еди Рама и краля на Йордания Абдулла II.\r\nПроцесът Акаба представлява поредица международни срещи, инициирани за пръв път от краля на Йордания Абдулла II през 2015 г. Тяхната цел е поддържане на международната и регионалната координация и сътрудничество в борбата с тероризма, екстремистките идеологии и радикализацията чрез всеобхватен подход. Срещите са част от инициативите на крал Абдулла II за установяване на контакти с различни страни по света, с цел координацията на антитерористичните действия", "date": "2018.06.04", "title": "Министър-председателят Бойко Борисов е на посещение в Тирана"}
{"url": "http://www.focus-news.net/news/2018/06/04/2529579/ministar-tsetska-tsacheva-shte-predsedatelstva-zasedanieto-na-saveta-na-es-po-pravosadie-i-vatreshni-raboti-v-chast-pravosadie-v-lyuksemburg.html", "text": "Министърът на правосъдието Цецка Цачева ще председателства заседанието на Съвета на ЕС по правосъдие и вътрешни работи, част „Правосъдие“, което ще се проведе днес в Люксембург. Това съобщиха от пресцентъра на Министерството на правосъдието.\r\nМинистрите на правосъдието на ЕС ще обсъдят предложението за директива относно продажбите на стоки. През октомври 2017 г. Европейската комисия представи изменено предложение за разширяване на приложното поле на директивата, така че да се обхванат и офлайн продажбите.\r\nМинистрите ще направят и преглед на т.нар. регламент „Брюксел IIа“ относно трансграничните спорове, свързани с родителската отговорност.\r\nБългарското председателството ще информира министрите за новата стратегия за електронно правосъдие за периода 2019—2023 г., а Комисията ще осведоми Съвета за въвеждането на Европейската прокуратура.\r\nОчаква се Съветът да постигне частичен общ подход по директивата относно несъстоятелността, преструктурирането и предоставянето на втори шанс. Целта на тази директива е да се намалят разликите между рамките на държавите членки за преструктурирането и несъстоятелността.\r\nСледобедът министрите на правосъдието и на вътрешните работи ще заседават заедно, за да обсъдят новото предложение за електронните доказателства, представено от Комисията през април 2018 г. То цели да се улесни достъпът на органите до електронни доказателства за по-резултатна борба с престъпленията в цифровата епоха.", "date": "2018.06.04", "title": "Министър Цецка Цачева ще председателства заседанието на Съвета на ЕС по правосъдие и вътрешни работи в част „Правосъдие“ в Люксембург"}
{"url": "http://www.focus-news.net/news/2018/06/04/2529582/vav-varna-shte-se-provede-petiyat-mezhdunaroden-turnir-odesos-i-46-tiya-republikanski-pregled-po-pozharoprilozhen-sport.html", "text": "От днес до 8 юни 2018 г. във Варна ще се проведе Петият международен клубен турнир за купата „Одесос” и 46-ят републикански преглед по пожароприложен спорт. Организатори на спортната проява са Главна дирекция „Пожарна безопасност и защита на населението” МВР, Регионална дирекция ПБЗН и Община Варна. Това съобщиха от пресцентъра на МВР.\r\nСъстезанията, които ще започнат на 5 юни, ще се състоят на стадион „Локомотив”, а официалното откриване на форума е на 5 юни от 17.00 часа на входа на Морската градина във Варна.\r\nИндивидуалните и колективните състезания по различните дисциплини ще са всеки ден от 09.00 до 13.00 часа в дните от 5 до 8 юни.\r\nПодробности за предстоящите прояви ще бъдат съобщени на пресконференция от 11.30 часа днес в сградата на Община Варна, в зала „Варна“.", "date": "2018.06.04", "title": "Във Варна ще се проведе Петият международен турнир „Одесос” и 46-тия републикански преглед по пожароприложен спорт"}
{"url": "http://www.focus-news.net/news/2018/06/04/2529584/denyat-4-yuni-v-balgarskata-istoriya.html", "text": "На 4 юни 1850 г. - въстаническият отряд, ръководен от капитан Кръстьо, е пресрещнат близо до Лом от турска конница и след двучасово сражение е разбит. На същата дата със Закон за правото на рязане на монети през 1880 г. в България е създадена националната парична единица: българският лев, състоящ се от 100 стотинки и равен по стойност на френския франк.\r\n2010 г.\r\nПрезидентът на Република България връчва Орден „Стара планина“ – първа степен на Христо Ганев, Недялко Йорданов и Стефка Съботинова „за изключително големите им заслуги в областта на културата и изкуството“.\r\nПрезидентът на Република България връчва Орден „Св. св. Кирил и Методий“ на:\r\n1. проф. Константин Джидров – огърлие „за особено значимите му заслуги в областта на културата“\r\n2. Юлий Стоянов – огърлие „за особено значимите му заслуги в областта на културата“\r\n3. арх. Стефан Стайнов – първа степен„за големите му заслуги в областта на териториалното устройство и градоустройството и за активната му обществена дейност“\r\n4. Юлия Юрдекова – втора степен „за значимия ѝ принос в развитието на образованието и във връзка със 100-годишнината от създаването на Националната търговска гимназия „Васил Левски“ – Пловдив“\r\n5. Янка Такева – първа степен „по повод 24 май – Деня на българската просвета и култура и на славянската писменост, и във връзка с 20-годишнината на Синдиката на българските учители“\r\n6. Стоян Стоянов – втора степен „за значимия му принос за развитието на културата и изкуството“\r\n7. Николай Овчаров – огърлие „за особено значимите му заслуги в областта на културата“\r\n8. Михаил Белчев – огърлие „за особено значимите му заслуги в областта на културата“\r\n9. Боян Радев – огърлие „за особено значимите му заслуги в областта на културата“\r\n2001 г.\r\nНа 4 и 5 юни на първо официално посещение в България е македонският президент Борис Трайковски. Основните теми обсъждани между президентите Стоянов и Трайковски, са свързани с обстановката на Балканите. Отделено е внимание на перспективите за разширяване на двустранното сътрудничество във всички области от взаимен интерес, както и на изпълнението на регионалните инфраструктурни проекти. Отдадено е приоритетно значение на изграждането на проектите по основното трасе на коридор № 8 и на координацията на усилията си за осигуряване на необходимото външно финансиране за тези проекти. Подписани са Спогодба за обратно приемане на незаконно пребиваващи лица и Спогодба за взаимно признаване на документите за образование, научните степени и научните звания.\r\n1998 г.\r\nКонституционният съд на България публикува решение, с което обявява за противоконституционен Закона за обявяване в държавна собственост на имуществото на царете Фердинанд I и Борис III и техните наследници.\r\n1965 г.\r\nПодписана е спогодба между България и Чехословакия за премахване на визите и развитието на туризма.\r\nДипломатическите отношения между България и Чехословакия са установени на 27 септември 1920 г., прекъснати на 1 юни 1939 г. и възстановени отново на 10 октомври 1945 г. След разпадането на Чехословакия, на 23 декември 1992 г. България признава Чешката република и установява с нея дипломатически отношения на равнище посолства, считано от 1 януари 1993 г.\r\n1955 г.\r\nЗавършва двудневното официално приятелско посещение на съветска правителствена делегация в България. В нея участват Никита Хрушчов - първи секретар на ЦК на КПСС, Николай Булганин - министър-председател на СССР, и Анастас Микоян - първи заместник-председател на Министерския съвет. Те пристигат в България от Югославия, където преговарят с Тито за подобряване на съветско-югославските отношения след конфликта от 1948 г. От България също се иска да подобри отношенията си със западната си съседка.\r\n1885 г.\r\nВ Габрово излиза първият социалдемократически вестник в България – \"Росица\". Той е под редакцията на Евтим Дабев.\r\nЕвтим Дабев е политически деец и журналист. Роден е на 25 октомври 1864 г. в Габрово. Завършва Априловската гимназия в родния си град, след което учителства в Севлиево и Габрово. Той е един от първите разпространители на социалистическите идеи в България. Редактор е на първия социалистически в. \"Росица\", в който публикува свой превод на съчинението на Карл Маркс \"Наемният труд и капиталът\" (1886 г.). През 1890 г. превежда и съчинението на Фр. Енгелс \"Развитие на научния социализъм\". Участва в Учредителния конгрес на БСДП през 1891 г., на който открито се обявява против създаването на марксистка партия в България. През 1892 г. излиза от нея и е един от създателите на Българския социалдемократически съюз. Заедно с Я. Сакъзов и С. Мутафов е редактор на печатния му орган – в. \"Другар\". След обединението на БСДС и БСДП в БРСДП (1894 г.) е избран за член на ЦК. През 1897 г. заедно с Г. Кирков поемат редактирането на в. \"Работнически вестник\", който в скоро време се превръща в печатен орган на партията. В периода 1900–1903 г. е редактор на сп. \"Труд\". След разцеплението на БРСДП през 1903 г. преминава към течението на широките социалисти, което се обособява в самостоятелна политическа партия. Скоро след това се отказва от активна политическа дейност и работи като учител и публицист. Сътрудничи на редица социалистически издания. Умира на 2 март 1946 г.\r\n1880 г.\r\nСъс Закон за правото на рязане на монети в България е създадена националната парична единица: българският лев, състоящ се от 100 стотинки и равен по стойност на френския франк.\r\n1876 г.\r\nВъв Враца влиза редовна турска войска, командвана от Хасан бей, \"усмирителят\" на Копривщица. Срещу голям откуп българските първенци успяват да спасят града от опожаряване.\r\n1875 г.\r\nУмира Иларион Макариополски (светско име – Стоян Стоянов Михайловски) – български висш духовник, един от водачите на борбата за църковна независимост. Той е роден през 1812 г. в гр. Елена. Първоначално учи в родния си град, а след това в гръцкото училище в с. Арбанаси (дн. към Велико Търново). През 1831 г. отива в Хилендарския манастир (Атон), където през 1832 г. приема монашество и продължава образованието си в гръцките училища в Карея (Атонския полуостров) и на о. Андрос. След това завършва гръцка гимназия в Атина. През 1841 г. пристига в Цариград, за да продължи своето образование. Там се запознава с Неофит Бозвели и става негов близък сподвижник и помощник в борбата за извоюване на църковно-национална независимост. За активната му дейност по искане на Цариградската патриаршия през 1845 г. е заточен в Света гора. Освободен от там през 1850 г., той разгръща още по-активна дейност в църковно-националното движение. Избран е за духовен глава на цариградските българи. За известно време предприема обиколка из българските земи, участва и в борбата на Търновската епархия против тамошния гръцки владика. В началото на 1858 г. се връща в Цариград. През същата година е ръкоположен за епископ и става предстоятел на Българската църква в столицата на Османската империя. Това му дава право да представя своите сънародници в Цариград както пред Вселенската патриаршия, така и пред Високата порта. На 3 април 1860 г. Иларион Макариополски извършва дръзка провокация спрямо цариградския патриарх, като отказва да спомене името му в тържествената великденска литургия. С този акт той дава открит израз на желанието на българския народ да скъса с върховенството на Патриаршията и с гръцката църковна зависимост. За тази си постъпка той е отново заточен, този път в Мала Азия, където остава до 1864 г. Преди заминаването си (1861 г.) отправя (заедно с Авксентий Велешки) завет до българския народ да се бори до окончателното извоюване на църковната си независимост. След учредяването на Българската екзархия (1870 г.) е избран във Временния екзархийски съвет. През 1872 г. е избран за търновски митрополит. През 1874 г. полага основите и на първото богословско училище (Петропавловската духовна семинария) край Лясковец.\r\n1850 г.\r\nВъстаническият отряд, ръководен от капитан Кръстьо, е пресрещнат близо до Лом от турска конница и след двучасово сражение е разбит. Капитан Кръстьо е убит. Същия ден турски отряди разгромяват въстаниците при с. Гърци, Видинско (днес Градец).\r\nКапитан Кръстьо е един от водачите на въстанието в Северозападна България през 1850 г. Роден в с. Раковица, Видинско. Определен е за ръководител на въстаниците от Ломския край. Той е имал за задача да превземе Лом, след което да потегли с въстаниците си за Видин. Убит е още в първото сражение с турските войски при с. Динково, Видинско.\r\n1848 г.\r\nВ Хилендарския манастир умира Неофит Бозвели. Видният възрожденски деец поставя началото на организираната църковно-национална борба. Първоначално учи в родния си град Котел (предполага се, че е ученик на Софроний Врачански). След това продължава образованието си и приема монашество в Хилендарския манастир. Към 1813-1814 г. се установява в Свищов, където в продължение на 20 години е свещеник и учител. Заедно с Е. Васкидович съставя учебник (1835 г.) за нуждите на българското начално взаимно училище под наименованието \"Славеноболгарское детеводство за малките деца\". Книгата представлява една малка енциклопедия, състояща се от няколко части, преведена от гръцки език и приспособена за неговата учителска дейност. В \"Детеводството\" Бозвели издига идеята за светско образование, за налагане на говоримия български език в училищата, за създаване на обществени български училища и пр. През 1834-1835 г. живее в Сърбия във връзка с отпечатването на учебника. Там се запознава със сръбските просветителски идеи на Д. Обрадович, З. Орфелин и др. Завръщайки се в България, Бозвели се отдава на борбата за извоюване на независима българска църква. През 1839 г. се премества в Цариград и застава начело на борбата на българските еснафи и търговци против Вселенската патриаршия. По негова инициатива започва изграждането на българска черква в столицата на Османската империя, към която след това е създадена и българска община. Като книжовник сътворява голям брой диалози, които представляват разговори на олицетвореното Отечество с представители на различни слоеве от народа. Най-значителното му литературно произведение е \"Мати Болгария\" (1846 г.). Литературното му творчество е богат източник за изучаване положението на българския народ през първата половина на XIX в.На тази дата умират:\r\n1958 г.\r\nУмира Д-р Гаврил Кацаров – български историк, археолог, действителен член на БКД (1909 г.). Роден е на 4 октомври 1874 г. в Копривщица. Завършва класическа филология и стара история в Лайпциг. Професор по история и археология на източните и класическите народи в СУ “Св. Климент Охридски”. Член на много европейски АН, археологически институти и дружества. Основател и председател (1908-1920 г.) на Българското археологическо дружество; на тракологията в България. Автор е на трудовете “Принос към историята на София в старо време” (1910 г.), “Извори за старата история и география на Тракия и Македония” (1915 г.), “Приноси към историята на древността” (1920 г.), “Цар Филип II Македонски” (1922 г.), “България в древността” (1926 г.) и др.\r\n1917 г.\r\nУмира Йордан Николов Попиванов с псевдоним Беломорски. Той е български просветен деец от Македония и революционер, деец на Вътрешната македоно-одринска революционна организация в Прилеп.\r\nНиколов е роден в 1884 година в с. Варош, днес квартал на град Прилеп, Република Македония. Учителства в Прилеп, Солун, Сяр и на други места. Като учител в Прилеп в 1907 г. е секретар на околийския комитет на ВМОРО. От 1901 до 1902 и от 1907 до 1911 г. е учител в солунските български гимназии - мъжката, търговската и девическата. През 1910-1911 г. е директор на девическата гимназия „Свето Благовещение“.\r\nДелегат е от Охрид на Първия общ събор на Българската матица в Солун от 20 до 22 април 1910 г.\r\nНа изборите в 1912 г. е избран за депутат в Османския парламент от Солун.\r\n1911 г.\r\nУмира Александър Петров Радев. Той е български политик, активист на Прогресивнолибералната партия и подпредседател на Върховния македоно-одрински комитет (1898-1899), министър на правосъдието (1901-1902) и министър на народното просвещение (1902-1903).На тази дата са родени:\r\n1956 г.\r\nРоден е Димитър Дерелиев - български филмов драматург, сценарист и продуцент, директор на Националния филмов център. Завършва право в СУ “Св. Климент Охридкси.” Автор е на повече от 40 документални филма, между които \"Неонови приказки\" (най-добър документален филм в света за 1993 г. според класацията на Би Би Си), \"Черна хроника\" (за аварията в Чернобил), \"Епизоди от живота на Леон Даниел\" и др.\r\n1941 г.\r\nРодена е Екатерина Петрова Йосифова – българска поетеса, журналист, драматург, педагог. През 1964 г. завършва специалност \"Руска филология\" в СУ “Св. Климент Охридски”. Работи като учител в Дупница и Кюстендил. Редактор е на вестник \"Звезда\" (Кюстендил) и драматург на Кюстендилския театър. От 1981 г. до 1990 г. завежда отдел \"Поезия\" в алманах \"Струма\". Някои от най-известните й съчинения са \"Късо пътуване\" (1969 г.), \"Нощен иде вятър\" (1972 г.), \"Посвещение\" (1979 г.), \"Къща в полето\" (1983 г.), \"Имена\" (1984 г.), \"Подозрения\" (1993 г.), \"Ненужно поведение\" (1994 г.), \"Малко стихотворения\" (1998 г.), \"Нищо ново\" (2001 г.), стихосбирката “Нагоре-надолу” (2005 г.) През 1984 г. Катерина Йосифова печели годишната награда за поезия на СБП, през 1998 г. наградата на Сдружението на българските писатели (наградата \"Иван Николов\" за цялостно творчество (1999 г.).\r\n1930 г.\r\nРоден е Георги Иванов Георгиев – български морски капитан. Състезател и треньор по ветроходство, един от основателите на яхтклуб \"Порт Варна\" при СО \"Воден транспорт\". Участва успешно в трансатлантическата регата \"ОСТАР-76\". От 20 декември 1976 г. до 20 декември 1977 г. с яхтата \"Кор Кароли\" сам провежда първото околосветско плаване в историята на българско корабоплаване. Изминава пътя от Хавана през Панама, Маркизките о-ви, о-вите Фиджи, Торесовия проток, Порт Даруин, Индийския океан, Порт Елизабет, Кейптаун и Хавана (23 018 морски мили) за 365 дни, от които в плаване - 201,9 денонощия. През 1981-1982 г. плаването му е вписано в книгата за рекорди \"Гинес\" като \"най-добро постижение в света за обиколка на еднокорпусна яхта по време, независимо от големината й и от маршрута на плаването\". Умира на 13 май 1980 г.\r\n1926 г.\r\nРоден е Константин Коцев – български драматичен и филмов артист. Дългогодишен актьор в ДСТ “Алеко Константинов” (от 1956 г.). Майстор на неординерните, полифункционални, предимно епизодични образи. Снима се в: “Две победи” (1956 г.), “На малкия остров” (1958 г.), “Първи урок” (1960 г.), “Анкета” (1962 г.), “Инспекторът и нощта” (1963 г.), “Веригата” (1964 г.), “Случаят Пенлеве” (1968 г.), “Шведски крале” (1968 г.), “Бялата стая” (1968 г.), “Птици и хрътки” (1969 г.), “Армандо” (1969 г.), “Малки тайни” (1969 г.), “Кит” (1970 г.), “Езоп” (1970 г.), “Гола съвест” (1971 г.), “Няма нищо по-хубаво от лошото време” (1971 г.), “Тихият беглец” (1972 г.), “Автостоп” (1972 г.), “Бягство в Ропотамо” (1973 г.), “Къща без огради” (1974 г.), “Магистралата” (1975 г.), “Вечни времена” (1975 г.), “Темната кория” (тв, 1977 г.), “Хора отдалече” (1977 г.), “Слънчев удар” (1977 г.), “Всички и никой” (1978 г.), “Топло” (1978 г.), “Роялът” (1979 г.), “Дулцинея Бистроева” (тв, 1979 г.), “Много мили хора” (тв, 1979 г.), “Нощните бдения на поп Вечерко” (тв, 1980 г.), “Неочаквана ваканция” (тв, 1981 г.), “Похищение в жълто” (1981 г.), “Равновесие” (1983 г.), “Константин Философ” (1983 г.), “Пясък” (тв, 1984 г.), “Събеседник по желание” (1984), “Горски хора” (тв, 1985 г.), “Страстна неделя” (1986 г.), “Стая за трима” (тв, 1986 г.), “Време разделно” (1988 г.), “Най-тъмно е преди разсъмване” (тв, 1989 г.), “Бащата на яйцето” (1991 г.), “Пантуди” (1993 г.), “Индиански игри” (1991 г.). Работи в тв театър - “Елин Пелин се смее”, “Шлагери” (1979 г.), “Паметник” (1980 г.), “Донаборник” (1981 г.), “Старчето и стрелата” (1983 г.) и тв шоу-спектакли - “Добър ден, довиждане!” (1979 г.), “На гости у Константин Коцев” (1980 г.) и др. Театрални постановки: “Мяра за мяра”, “Лунатици” (1995 г.), “Слънчеви момчета” (реж. и актьор, 1997 г.).За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nЕнциклопедии – “LAROUSSE”\r\nИсторически архив на Агенция “Фокус” - отдел “Архив и бази данни”;", "date": "2018.06.04", "title": "Денят 4 юни в българската история"}
{"url": "http://www.focus-news.net/news/2018/06/04/2529585/plovdiv-narodnite-predstaviteli-ot-gerb-shte-provedat-priemni-s-grazhdani.html", "text": "Народните представители от ГЕРБ-Пловдив ще проведат приемни с граждани от избирателния си район, съобщиха от пресцентъра на ПП ГЕРБ. Приемните ще бъдат както следва:\r\n-\tМенда Стоянова – председател на Комисията по бюджет и финанси в 44-тото Народно събрание – от 16.00 в централния офис на ГЕРБ – Пловдив, на бул. „Марица” 91.\r\n-\tДимитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на ГЕРБ на улица „Прага” 2. \r\n-\tинж. Атанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис на ул. „Стефан Стамболов\" № 21.\r\n-\tСпас Гърневски – заместник-председател на Комисията за борба с корупцията, конфликт на интереси и парламентарна етика - от 16.00 в офиса на ГЕРБ на ул. \"Коста Паница\" № 5.", "date": "2018.06.04", "title": "Пловдив: Народните представители от ГЕРБ ще проведат приемни с граждани"}
{"url": "http://www.focus-news.net/news/2018/06/04/2529583/korneliya-ninova-shte-obsadi-evropeyski-temi-s-lideri-na-partii-ot-vishegradskata-chetvorka-v-bratislava.html", "text": "По покана на лидера на политическа партия „Смер - социална демокрация” и бивш министър-председател на Словакия Робърт Фицо, председателят на НС на БСП Корнелия Нинова ще участва в кръгла маса в Братислава. Това съобщиха от пресцентъра на БСП. На събитието са поканени прогресивните лидери от страните на Вишеградската четворка, Балтийските държави, България, Румъния, Словения и Хърватия. \r\nТемата на кръглата маса ще бъдат предстоящите избори за Европейски парламент и следващата Многогодишната финансова рамка.\r\nПрограмата предвижда и работен обяд с Марош Шефкович, заместник-председател на Европейската комисия и еврокомисар на енергийния съюз.", "date": "2018.06.04", "title": "Корнелия Нинова ще обсъди европейски теми с лидери на партии от Вишеградската четворка в Братислава"}
{"url": "http://www.focus-news.net/news/2018/06/04/2529586/komisar-fil-hogan-shte-uchastva-v-neformalna-sreshta-na-zemedelskite-ministri-v-sofiya.html", "text": "Днес и на 5 юни комисарят Фил Хоган, отговарящ за земеделие и развитие на селските райони, ще бъде на посещение в България, за да участва в неформална среща на министрите на земеделието на ЕС. Това съобщиха от пресцентъра на Представителството на ЕК в България. \r\nДнес комисар Хоган и министрите на земеделието от ЕС ще посетят българска биоферма за зеленчуци в село Звъничево, област Пазарджик. \r\nНа 5 юни в Националния дворец на културата ще се проведе неформалната среща на министрите на земеделието. Основна тема на разговорите ще бъде Общата селскостопанска политика в новия програмен период след 2020 г. и обновяването на поколенията в земеделския сектор. \r\nПресконференцията на събитието е предвидена от 13.00 часа в НДК. От 15.00 часа в хотел \"Хилтън\" в София комисар Хоган ще открие Четвъртата годишна европейска конференция относно финансовите инструменти за земеделие и развитие на селските райони в ЕС подкрепени от Европейския фонд за земеделие и развитие на селските райони (ЕЗФРСР) през периода 2014-2020 г. Събитието се организира от генерална дирекция „Земеделие и развитие на селските райони“ (DG AGRI) на Европейската комисия с подкрепата от Европейската инвестиционна банка (fi-compass). Във форума ще се включат високопоставени представители на българското правителство, Министерство на земеделието, храните и горите на България, както и Европейската инвестиционна банка (ЕИБ) и Европейския инвестиционен фонд (ЕИФ).", "date": "2018.06.04", "title": "Комисар Фил Хоган ще участва в неформална среща на земеделските министри в София"}
{"url": "http://www.focus-news.net/news/2018/06/04/2529587/api-prodalzhava-remontat-na-uchastak-ot-pat-i-6-pri-vhoda-na-burgas.html", "text": "От днес продължава ремонтът на участък от път I-6 между АМ „Тракия“ и входа на град Бургас. Това съобщиха от пресцентъра на Агенция \"Пътна инфраструктура\". Първите 3 км от общо 8-километровия участък бяха ремонтирани през месец май т.г., а от днес ще се ремонтират и останалите 5 км. Ще се работи в платното за Бургас и движението се пренасочва двупосочно в платното за АМ „Тракия“ с ограничаване на скоростта до 70 км/ч.\r\nОт днес до края на месеца ще се ремонтират и пътните връзки на пътната детелина на Софийския околовръстен път при пресичането с АМ „Тракия“. Необходимо е шофьорите карат с повишено внимание и съобразена скорост, спазвайки пътната сигнализация.", "date": "2018.06.04", "title": "АПИ: Продължава ремонтът на участък от път I-6 при входа на Бургас"}
{"url": "http://www.focus-news.net/news/2018/06/04/2529588/plovdiv-obshtinskite-savetnitsi-ot-gerb-shte-provedat-priemni-s-grazhdanite.html", "text": "Общинските съветници от ГЕРБ в град Пловдив ще проведат приемни с гражданите, съобщиха от пресцентъра на ПП ГЕРБ. \r\nВ понеделник, 4 юни, приемни ще имат:\r\n-\tДаниела Дженева, от 17:00 до 18:00 часа в офиса на ГЕРБ в район „Южен”, ул. „Академик Петър Динеков”№ 1А;\r\n-\tСпартак Николов, от 17:00 до 18:30 часа в офиса на ГЕРБ в район „Източен” на ул. „Коста Паница” №5;\r\n-\tВихър Захов, от 17:00 до 18:30 часа в офиса на ГЕРБ в район „Източен” на ул. „Коста Паница” № 5;\r\n-\tВера Тоскова, от 16:00 до 18:00 часа в офиса на ГЕРБ в район „Тракия” в жк. „Тракия” бл.91.\r\n-\tАлександър Радев, от 17:30 до 19:00 часа в офиса на ГЕРБ в район „Централен” на ул. „Прага” № 2;\r\n-\tАтанас Узунов, от 17:30 до 19:00 часа в офиса на ГЕРБ в район „Южен” на ул. „Академик Петър Динеков” №1А;\r\n-\tЕли Гатева, от 16:00 до 18:00 часа в офиса на ГЕРБ в район „Тракия” в жк.”Тракия”бл.91.\r\nОбщинският съветник от ГЕРБ в Общински съвет – Пловдив, Иван Вичков ще приема граждани във вторник, 5 юни, от 16:00 до 18:00 часа в офиса на ГЕРБ в район „Тракия” в блок 91. \r\nВ сряда, 6 юни, приемни с граждани ще проведат следните общински от ГЕРБ в Общински съвет - Пловдив:\r\n-\tРадослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков” №1А;\r\n-\tГеорги Василев, от 16:00 до 18:00 часа в офиса на ГЕРБ в район „Южен” на ул. „Академик Петър Динеков” №1А;\r\n-\tАни Лафчиева, от 17:00 до 18:30 часа в офиса на ГЕРБ в район „Източен” на ул.”Коста Паница” №5;\r\n-\tЕмил Русинов, от 17:30 до 19:00 часа в офиса на ГЕРБ в район „Източен” на ул. „Коста Паница” №5. \r\nВ четвъртък, 7 юни, общинските съветници от ГЕРБ в Пловдив ще проведат приемни с гражданите, както следва:\r\n-\tПетър Попов, от 17:30 до 19:00 часа в офиса на ГЕРБ в район „Западен” на ул.  „Царевец” № 9;\r\n-\tЯсен Михайлов, от 17:30 до 19:00 часа в офиса на ГЕРБ в район „Западен” на ул.  „Царевец” № 9;\r\n-\tДамян Петров, от 17:30 до 19:00 часа в офиса на ГЕРБ в район „Западен” на ул.  „Царевец” № 9;\r\n-\tГошо Къчков, от 17:30 до 19:00 часа в офиса на ГЕРБ в район „Северен” на бул. „Марица” №91;\r\n-\tПенчо Малинов, от 17:00 до 18:30 часа в офиса на ГЕРБ в район „Източен” на ул. „Коста Паница” №5;\r\n-\tВеселин Маневски, от 16:00 до 18:00 часа в офиса на ГЕРБ в район „Южен” на ул.  „Академик Петър Динеков” № 1А.", "date": "2018.06.04", "title": "Пловдив: Общинските съветници от ГЕРБ ще проведат приемни с гражданите"}
{"url": "http://www.focus-news.net/news/2018/06/04/2529592/voa-migrantite-prodalzhavat-patuvaniyata-si-do-evropa-no-tsifrite-veche-padat.html", "text": "Министерството на отбраната на Тунис твърди, че поне 46 мигранти са загинали, след като лодката им е потънала до южния бряг на страната, а 67 други са били спасени от бреговата охрана в неделя, предава Voice of America. Спасителната операция продължава, заявиха от министерството в изявление. Мигрантите са били от тунизийска и други националности.\r\nВ отделен инцидент, девет души, включително шест деца, загинаха в събота след като лодка, пренасяща 15 бежанци, потъна край бреговете на южната провинция на Турция Анталия, заявиха от турската брегова охрана.\r\nНамаляването на притока на мигранти в Италия е една от целта на партията „Лига“ и нейният лидер Матео Салвини, който се закле като новия министър на вътрешните работи в петък. Салвини и неговата партия обещаха да блокират притока на мигранти с лодки от Африка и да депортират до 100 000 нелегални имигранти на година. „Италия и Сиция не могат да бъдат бежанския лагер на Европа“, заяви той пред тълпа от поддръжници в пристанищния град Поцало. „Никой няма да отнеме убедеността ми, че нелегалната имиграция е бизнес и гледайки как хора правят пари върху деца, които тръгват за да загинат, ме прави гневен“, добави Салвини.\r\nМеждувременно испанската морска спасителна служба заяви, че е спасила 240 души, един от които се е удавил, докато са се опитвали да прекосят Средиземно море от Северна Африка. Службата заяви, че е спасила мигрантите от 11 малки лодки, които са се опитвали да стигнат до Испания от африканските брегове.\r\nМеждународната организация за миграция (МОМ) докладва през миналата седмица, че 30 300 мигранти и бежанци са влезли в Европа през море в първите 147 дена на 2018 година. Пристигналите бежанци към този момент са по-малко от половината на пристигналите през миналата година и по-малко от 15 процента от тези през 2016 година в същия период.\r\nСпоред МОМ 655 души са загинали в морето от началното на 2018 година, което е поне с  1 000 по-малко от регистрираните смъртни случаи в същия период миналата година. Йонислав Дочев", "date": "2018.06.04", "title": "VOA: Мигрантите продължават пътуванията си до Европа, но цифрите вече падат"}
{"url": "http://www.focus-news.net/news/2018/06/04/2529581/tass-vanshnite-ministri-na-yuzhna-koreya-i-sasht-obsadiha-prigotovleniyata-za-sreshtata-v-singapur.html", "text": "Външните министри на Южна Корея и САЩ Кан Кюн-уа и Майк Помпео в понеделник са обсъдили в телефонен разговор приготовленията за срещата между президента Доналд Тръмп и севернокорейския лидер Ким Чен-ун следващата седмица, съобщава южнокорейската информационна агенция „Yonhap“, цитирана от ТАСС.\r\n„По време на 15-минутния разговор външният министър Кан Кюн-уа и нейният колега от САЩ Майк Помпео обсъдиха последните развития в подготовката за срещата на върха насрочена за следващия вторник в Сингапур“, съобщи агенцията цитирайки външното министерство на Южна Корея.\r\n„Двете страни се съгласиха да работят заедно, за да проучват начини за постигането на пълно ядрено разоръжаване и продължителен мир на полуострова“, се казва в съобщението на министерството. Йонислав Дочев", "date": "2018.06.04", "title": "ТАСС: Външните министри на Южна Корея и САЩ обсъдиха приготовленията за срещата в Сингапур"}
{"url": "http://www.focus-news.net/news/2018/06/04/2529591/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на дружеството. Във връзка с подмяна на сградно водопроводно отклонение в кв. „Суходол“, се налага спиране на водоподаването от 09.00 до 15.00 часа на клиентите на „Софийска вода”, живеещи в района на:\r\nКв. „Суходол“, местност Трайков чифлик.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трайков чифлик“ № 6.\r\nВъв връзка с подмяна на сградно водопроводно отклонение на ул. „Витиня“, жк. „Сухата река“, се налага спиране на водоподаването от 09.30 до 16.30 часа на клиентите на „Софийска вода”, живеещи в района на:\r\nул. „Витиня” от ул. „Тодорини кукли” до ул. „Константин Фотинов”\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Витиня“ № 6.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - .", "date": "2018.06.04", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/06/04/2529590/kaloyan-pargov-v-bsp-sme-prekaleno-kritichni-kam-sebe-si-che-chak-prekalyavame-i-se-samootravyame.html", "text": "В БСП сме прекалено критични към себе си, че чак прекаляваме и се самоотравяме. Това каза Калоян Паргов, председател на БСП - София и член на Изпълнителното бюро на БСП, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването. \r\nБеновска поздрави госта си с “добре дошъл”, а той ѝ отвърна, че по дрехите посрещат, но по ума изпращат. “Добре ли сте облечен”, попита водещата. \r\nКалоян Паргов отвърна, че е облечен подходящо за празничен концерт на детски хор в Руския център, в който ще участва заедно с вицепрезидента Илияна Йотова. Българо-руските отношения след визитите на Румен Радев и Бойко Борисов при Владимир Путин \r\n“Забранена дума ли е Русия в България”, попита Беновска. \r\nКалоян Паргов отговори, че Русия не само, че не е забранена, но трябва да се споменава по-често, свързвайки я нашите национални интереси, защото е важна и за Европа в контекста на геополитически момент. \r\n“Уверен ли сте, че Европа безкористно цени Русия и императора на света – президентът Путин”, попита Беновска. Калоян Паргов обърна внимание на анонса от предаването на Беновска “политиката, глупако” и добави “икономиката, глупако, и интересите”, защото няма вечни приятели, има вечни интереси. Русия заедно с Европа тези интереси ги разиграва векове наред.\r\n“С една дума, как може да определите посещенията на Румен Радев и Бойко Борисов при Путин”, попита Беновска. \r\n“От гледна точка на това, което се случи 2009 година със започналото замразяване, особено с избирането на Росен Плевнелиев за президент, мога да перефразирам Остап Бендер \"ледовете се топят, Господа съдебни заседатели”, отговори Калоян Паргов. \r\n“А да слагаме ли портокалите в кашоните, както казва Остап Бендер”, попита Беновска.\r\nСледващата важна стъпка е да видим как прагматично може да оползотворим тези две посещения чисто икономически, счита Калоян Паргов. “Дълго време се опитвахме да слугуваме на нечии други мантри и интереси, затова от “голям шлем” стана една “малка каска” и каре валета вместо да го изиграем на всичко коз го взехме на без коз и засега не сме капо. Това е положителното и трябва да направим така, че да излезем от този без коз поне с нещо”, допълни социалистът. \r\n“Аз бих казала, че сме с чифт валета и те са два генерала Борисов и Радев или може би са чифт попове”, отвърна Беновска.\r\nСпоред Калоян Паргов, тандемът Радев-Борисов е могъл да играе по-добре в Русия от гледна точка на българския интерес. Когато държавният интерес диктува, няма политически различия. Трябва да възобновим и да стоплим отношенията си с една велика държава, каквато е Русия. Радев беше първи, прокара един път, използва културата. След това правителството в лицето на премиера направи това посещение, което продължи с икономически проекти.\r\n“Като казахте култура, без да се заяждам, но ще използвам тази игра на думи. Президентът Радев много ли културно напада премиера Борисов”, попита Беновска. \r\n“Крушката си има опашка винаги, нали разбирате, че това е като кокошката и яйцето, кой първи и кой втори, кое е първо и второ. В случая, като казвам, че можеха да го изиграят по-добре като тандем в полза на държавния интерес мисля, че трябваше все пак взаимно да се информират или поне министър-председателят да информира президента, че последва такова посещение и да стиковат определени тези при посещението на Радев, който да ги прокара по-добре”, отговори Калоян Паргов. \r\n“Ах, какъв сте правоверен защитник на издигнатия от инициативен комитет за президент Радев, не ме прекъсвайте, той отиде ли да се информира и да съобщи на Борисов или поне на Теменужка Петкова, министър на енергетиката, какви идеи има, че дори наименува един поток с името “Български поток”, попита Беновска.\r\n“Едва ли ние двамата с Вас може да бъдем посредници в този разговор. Нито може, нито прилича. Има достатъчно съветници да го правят”, отвърна Паргов. \r\n“Не ми се измъквайте. Питах Ви защо нападате Борисов, а не критикувате Радев, че отиде и прокара в съзнанието ни един “Български поток”. Кой даде критично интервю, а дали е аргументирано срещу другия – Радев срещу Борисов, часове преди Борисов да замине в Москва”, попита Беновска.\r\n“Все пак Радев е държавен глава и нека приемаме, един път завинаги, че този президент е по-различен от Плевнелиев”, заяви Паргов. \r\n“Надявам се, моля ви, недейте, че ако и този е същият като другия просто …”, отвърна Беновска. \r\n“Европредседателството как мина с активното участие на държавния глава или с пасивното?!Беше ли редно това на фона на останалите държавни глави в Европа”, попита Калоян Паргов. \r\n“Питате ме като журналист или като избирател”, уточни Беновска. \r\n“И като двете, както искате ми отговорете. Въпросът е риторичен, може да не ми отговаряте, задавам го в контекста на нашия разговор”, обясни Паргов. \r\n“Радев има още много път да извърви, за да стане фактор във вътрешната политика и едва тогава във външната. Това е моят отговор”, отвърна Беновска. \r\nРадев има конституционни правомощия, продължи Паргов. \r\n“Той и Плевнелиев имаше конституционни правомощия, с които направо нажежи до червено отношенията между България и Русия”, посочи Беновска. \r\n“Плевнелиев чий президент беше, чии министър, кой го издигна. След пляскането на Дянков и заплахите от страна на Плевнелиев, ледовете започват наистина да се топят и това е пътят”, категоричен е социалистът. \r\n“Вие, като политик знаете, че много често залагате надежди на някой от Вашия екип и го издигате на съответна длъжност, а той после се еманципира по свой си начин. Диагнозата “Плевнелиев” е тази”, счита Беновска. \r\n“Борисов трябва да се разграничи, противно на политиката на Плевнелиев говоря като линия на поведение”, отвърна Паргов.\r\n“А Вие ще се разграничите ли от Радев, щом препоръчвате на Борисов да беше се бил разграничил от Плевнелиев”, попита Беновска. \r\n“Другата седмица ще има един важен дебат. Темата ще бъде въоръжаване. Няколко милиарда самолети, кораби, така нататък по тази тема националния съвет има решение по време на председателството  на Михаил Миков, който тогава каза по-добре два милиарда за социална политика, за образование и здравеопазване, отколкото 2 милиарда в този момент за въоръжаване. Беше на един Консулативен съвет по национална сигурност при президента Плевнелиев, тоест на 10 юни, когато ще имаме Национален съвет и една от темите ще бъде точно този въпрос. Разбираемо е ,че президентът като върховен главнокомандващ ще настоява и всеки президент е нормално да го прави да иска повече пари за армията, за укрепване на Националната сигурност, което му влиза в конституционните правомощия.Въпросът е дали на този етап това въоръжение, тези пари отговарят като  приоритети на първо място”, отвърна Калоян Паргов. \r\n“Ще се разграничите ли в нещо от Румен Радев. Вие повторихте позиция на БСП от времето на Михаил Миков, че искате повече социалност и пари в социалната сфера, отколкото във въоръжаването”, попита Беновска. \r\n“Така е и ще има дебат за или против. Има два варианта или решението да бъде променено и да подкрепим при определени условия или да си запазим позицията от онзи КСНС от 2014 година”, заяви Паргов. Политиката и алтернатива на БСП? Ще прави ли БСП своя телевизия?\r\n“Да оставим генералите да се разбират по между си и да видим БСП. На този пленум ще разисквате ли въпроса за Ваша телевизия”, попита Беновска. \r\nКалоян Паргов посочи, че на предстоящия пленум ще бъде представена концепцията за телевизия. Тогава всички членове на Националния съвет ще се запознаят отблизо с това оттук-нататък каква ще бъде медийната политика, през призмата на тази ненепартийна телевизия, която има претенции да излезе извън партийното, което означава че ще трябва да има водещи и събеседници не само от представители на партията, за да има интересен дебат.\r\n“Аз съм един от аналитичните критици на политиката на БСП в момента и на лидера Ви Корнелия Нинова. Дали ще дръзнете да ме поканите като гост-водещ понякога”, попита Беновска. \r\nКалоян Паргов отговор, че ако има участва в управителното тяло ще прояви своето добро отношение към Илиана Беновска. \r\n“Ще бъдете ли силни и имате ли политически тестостерон в тази телевизия да не словославите БСП, Корнелия Нинова и Вашата политика, а да бъдете обективни и критични към себе си, за да спечелите наистина зрителския интерес”, попита Беновска. \r\nКалоян Паргов счита, че в БСП са твърде критични към себе сина фона на останалите политически сили, че даже и прекаляват и се самоотравят понякога. По-лошо е не да критикува опонента отвън, а съпартийците ти. Външнатакритика е по-скоро погалване.По отношение на едно или друго политическо решение през годините, като управляващи или опозиция, в БСП винаги е имало доста остра дискусия и доста бурна на моменти. Хвърля се доста енергия вместо да се предлага алтернатива. \r\n“Корнелия Нинова като стана председател на БСП преди две години каза, че ще се отчита всеки месец не само пред вас БСП, а и пред обществото. Поправете ме ако бъркам, но не съм била свидетел или да прочета на един ден отчет пред БСП, та камо ли е пред обществото. Но този пленум защо не покажете колко сте вътрешно самокритични и да я помолите да подготви един отчет” попита Беновска. \r\nКалоян Паргов отговори, че всеки пленум започна с анализ на политическата обстановка и поетите ангажименти, а отчетът се прави в края на всяка година. Много лесно се продават и купуват новините, за които говорихте с коментара на водещия, допълни Паргов. Той попита дали някои си спомня предложението на БСП да се актуализират всички пенсии. Това щеше да струва 800 млн лева на бюджета. Пенсиите на всички не са актуализирани от управлението на Сергей Станишев. Според Калоян Паргов, това предложение на БСП ще има веднага резултат и ефект върху икономиката. Тези 30% българи над 1,2 милиона от тях живеят на ръба на бедността. БСП се стреми не да каже на богатите да дават повече пари, а да повиши жизнения стандарт и да промени системата, за да се затвори ножицата между богати и бедни. Данъчната алтернатива на БСП \r\n“Вие БСП, които въведохте плоския данък искахте той да бъде премахнат. От близо 10 дни БАН излезе с анализ, че плоския данък трябва да се премахне. Вече имате подкрепа от научните среди”, посочи Беновска. \r\nКалоян Паргов си спомни, че и КНСБ и КТ “Подкрепа” са застанали зад предложението на БСП в студиото на “Беновска пита”. Данъчна политика се прави при спокойна политическа обстановка и спокоен мандат, когато всички граждани могат да приемат как се променя цялата данъчна система, а не са един данък. Нужно е цялостна данъчна промяна с преки и косвени данъци. Калоян Паргов вижда, че в обществото се е събрала голямо недоволство и прогнозира нови протести. Повечето протести в София са справедливи, счита лидерът на БСП-София. Ролята на БСП като опозиция е да натисне управляващите да си свършат работата и да изпълнят обещанията си. Предстоящите местни избори за София през 2019 г.\r\n“Ефективни ли сте в Столичния общински съвет, колко души сте”, попита Беновска.\r\nГрупата на БСП в СОС е 7 души, но работят като за 17, заяви Калоян Паргов. Важни е ефективността на работата, а не размерът. Паргов даде пример с протести с Малашевци, Орландовци, Панчарево, чиито искания на гражданите са внесени от БСП в общинския съвет и предстои да се обсъждат. Калоян Паргов изрази недоумение защо ГЕРБ са подкрепили поддръжниците на отбора на Десислава Иванчева в Младост. Важно е да се нормализира работата на администрацията в Младост. След дълги дебати, ГЕРБ са капитулирали пред силата и аргументите на разума, счита лидерът на БСП-София. \r\n“Ще Ви стисна ръката и ще Ви пожелая, тъй като вече водите предизборна кампания и предстоят местни избори “, обърна се Беновска. \r\nКрайно време е БСП да се събуди, защото ГЕРБ не са спрели кампанията си от 10 години. БСП трябва да бъде активна и конструктивна опозиция.\r\nБеновска припомни на Паргов, че БСП не са печелили избори в София от 1990 година и не са имали кмет 29 години. \r\nКалоян Паргов не се съгласи и каза, че през 2003 година БСП е първа политическа сила, но са останали в опозиция, защото не са могли са направят коалиция. Местните избори са проблем на цялата партия, а не една конкретна община. \r\n“Имате ли конкурентоспособна личност по обаяние, по биография в управлението с Йорданка Фандъкова”, попита Беновска. \r\nЕдва ли вече Фандъкова е еталон и витрина на ГЕРБ след масовото недоволство на граждани от бул. “Дондуков”, който ѝ поискаха оставката, посочи Калоян Паргов. След протестите в квартала на Фандъкова и всички крайни квартали на София, инсталацията за боклук, не е ясно дали Фандъкова ще бъде издигната отново за кмет на София. Калоян Паргов предложи референдум с три въпроса за завода за боклук. Трябва гражданите да бъдат пита и къде да се направи инсталацията за горене на отпадъци. \r\nБеновска попита Паргов защо не вижда добрите страни от управлението на София и влизал ли е скоро в метрото. \r\nКалоян Паргов отговори, че БСП не са злобни, безочливи и нагли, както Бойко Борисов често се обръща към БСП когато критикуват ГЕРБ. Управлението на Фандъкова има своите достижения и ползи, но София трябва да бъде европейски град и в своята периферия. \r\n“Вие имате ли човек или личност, която да е достатъчно компетентна и делова, уравновесена, която да управлява София и да премахне недостатъците”, попита Беновска.\r\nКалоян Паргов отговори, че БСП имат такива хора, но няма да ги каже, за да не бъдат обект на предварителна атака. \r\n“Една шега за финал. На Ваше дясно чака следващият събеседник, един от най-успешните кметове в България Живко Тодоров, кмет на Стара Загора, слушайте го по Радио К2 в колата и трупайте опит”, пошегува се Беновска.\r\n“Опит може да вземем отвсякъде стига да съвпада с нашите програми и виждания”, отговори Калоян Паргов на Илиана Беновска в предаването “Беновска пита” по Радио К2 и Канал 3 на 3 юни 2018 година.", "date": "2018.06.04", "title": "Калоян Паргов: В БСП сме прекалено критични към себе си, че чак прекаляваме и се самоотравяме"}
{"url": "http://www.focus-news.net/news/2018/06/04/2529589/denyat-4-yuni-v-svetovnata-istoriya.html", "text": "На тази дата през 1534 година френският изследовател Жак Картие открива остров Принц Едуард (Канада). Островът е една от десетте провинции на Канада и е най-гъсто населената провинция на Канада. На същата дата през 1800 г. е завършено строителството на Белия дом във Вашингтон, а през 1896 г. американският индустриалец и милиардер Хенри Форд тества първия си автомобил в Детройт. \r\nНа тази дата през 1911 г. в Аляска са открити първите златни залежи, а през 1917 г. е връчена първата награда “Пулицър”. През ООН обявява този ден за Международен ден за защита на децата-жертви на агресия. 1983 г.\r\n2015 г.\r\nПри мащабна хакерска атака в САЩ са откраднати личните данни на 4 млн. настоящи и бивши служители.\r\n2014 г.\r\nВ Брюксел се провежда среща на Г7.\r\n2013 г.\r\nКитай създава най-бързия компютър в света по това време, изпреварвайки САЩ.\r\n2012 г.\r\nВъоръжени бойци от „Бригадата ал Ауафе“ от град Тархуна обграждат летището в Триполи, като полетите се пренасочват към други летища.\r\nВ първите часове на деня неизвестно небесно тяло се врязва в Юпитер, при което в южното полукълбо се появява бяло избухване. Подобен сблъсък е наблюдаван на 19 юли 2009 г. при сблъсък на Юпитер с астероид.\r\n2009 г.\r\nВ периода 4–7 юни се провеждат Избори за Европейски парламент (ЕП) във всяка една от държавите членки на ЕС. Парламентът е единствената институция на Европейския съюз (ЕС), която се избира чрез директни преки избори, които се провеждат на всеки пет години чрез всеобщо гласуване. На тях се избират 736 депутати, представляващи 500 млн. европейци. Около 375 млн. европейски граждани имат право да участват в изборите, което ги превръща в най-големите транснационални избори в историята.\r\nПървите преки избори за Европейски парламент се провеждат през 1979 г., като дотогава депутатите в ЕП са определяни измежду членовете на националните парламенти на държавите членки.\r\nВ много от областите на дейност на ЕС, Европейският парламент разполага с правомощия за взимане на решения, равни на правомощията на Съвета на министрите на държавите членки. \r\n2003 г.\r\nМарта Стюарт напуска поста директор на медийната си империя, след като федерални прокурори в Ню Йорк я обвиняват в пречене на правосъдието, конспирация, измама на службите за сигурност и заблуждаване на следователи. Пекарва 5 месеца в затвора. Марта Стюарт е родена на 3 август 1941 г. Тя е бизнес магнат, предприемач и адвокат на свободна практика.\r\n2002 г.\r\nКиев се побратимява с Белград.\r\n1991 г.\r\nСлед 20-дневна стачка албанското комунистическо правителство начело с Фатос Нано подава оставка.\r\n1989 г.\r\nСтотици цивилни граждани са убити от китайската армия при военна операция за потушаване на демократично насочения бунт на площад Тянанмън в столицата Пекин. Протестиращите са предимно студенти. Те протестират на площад Тянанмън в продължение на седем седмици и отказват да преустановят протеста си докато не бъдат удовлетворени исканията им за въвеждане на демократични реформи. Намесата на военните на 4 юни става след няколко неуспешни опита за преговори за оттегляне на протестантите. От правителството заявяват, че ще направят всичко възможно, за да овладеят така наречения от тях “социален хаос”. Стрелбата срещу протестиращите е реализирана без предварително предупреждение. Намиращата се близо до площада детска болница приема пострадалите, по-голямата част от които са местни жители, които не вземат участие в протеста. На военните е издадена заповед да претърсят района на Пекинския университет, за да открият организаторите на протеста.\r\n1983 г. \r\nООН обявява този ден за Международен ден за защита на децата-жертви на агресия.\r\n1972 г.\r\nРуският поет Йосиф Бродски е принуден да напусне родината си.\r\nЙосиф Бродски е роден на 24 май 1940 г. в Ленинград, днес Санкт Петербург, в семейство на еврейски фотограф. В първите години от живота си той преживява обсадата на Ленинград. На 15 години напуска училище, работи на различни места, включително болница, морга, фабрика, корабен котел и геоложка експедиция. Учи английски и полски език. Започва да пише стихове през 1958 г. Той е окуражаван и повлиян от Анна Ахматова, която определя някои негови стихове като \"пленяващи\". През 1963 г. Бродски е обвинен от съветските власти в тунеядство и е осъден на пет години заточение, след което прекарва 18 месеца в Архангелска област. През 1965 г. присъдата му е намалена след протести на изявени литературни деятели. Само четири стихотворения на Бродски са издадени в Съветския съюз, повечето му работи се появяват на Запад. На 4 юни 1972 г. Бродски е изгонен от страната и през 1977 г. получава гражданство в САЩ. Бродски умира от инфаркт в Ню Йорк на 28 януари 1996 г. Погребан е във Венеция.\r\n1970 г.\r\nТонга получава независимост от Обединеното кралство.\r\n1942 г.\r\nПо време на Втората световна война се провежда битката при Мидуей – най-голямото морско сражение през Втората световна война между САЩ и Япония. Това е първото голямо поражение, което японският флот претърпява. Победата на американския флот осуетява японските опити за превземане на два от кораловите острови на архипелага, на които са разположени американски бази за защита на Хаваите. Американското разузнаване дава възможност да се предвиди планът на адмирал Ямамото и да се нападнат по-рано японските самолетоносачи. Битката е забележителна и с това, че се води изцяло от самолетоносачи, като вражеските флотове се намират на 250 мили разстояние един от друг. Япония губи четири самолетоносачи, а САЩ само един. Сражението бележи повратна точка във войната, като слага край на японската експанзия в централната част на тихия океан.\r\n1938 г.\r\nАвстрийският психолог Зигмунд Фройд напуска Австрия и заминава за Лондон.\r\nФройд е основател на психоанализата. Като учен се оформя в духа на традициите на класическия природонаучен материализъм и еволюционизъм. Придобива известност с работите си за детската церебрална парализа и афазията. В сътрудничество с И. Бройер разработва т. нар. “метод на катарзиса” за терапия на неврозите, който се основава върху концепцията за психотравматичната невроза. Съгласно тази концепция неврозите са защитна реакция на психиката спрямо травмираща непоносима идея, която “се изтласква” от съзнанието, но запазва своя афективен заряд (“катексис”). По-нататъшното развитие става чрез издигнатата от Фройд хипотеза за изключителната роля на сексуалността в етиологията на неврозите. По-късно следва отказ от хипнозата, замяна с метода на свободните асоциации и тълкуване на сънищата, предлагане на учението за безсъзнателното. Творческата еволюция на Фройд от момента, когато той окончателно се заема с разработката на психоанализата, може да бъде разделена на 3 периода: ранен период (1895-1905 г.), период на Първа психоаналитична система (1905-1920 г.), период на Втора психоаналитична система (1920-1939 г.). Психологичните и социологичните възгледи на Фройд оказват значително влияние върху изкуството, социологията, етнографията, психологията и психиатрията от първата половина на ХХ в.\r\n1936 г.\r\nЛеон Блум става първият премиер-социалист на Франция, както и първия премиер-евреин. Той формира Коалиционно правителство, което представя програма за социални реформи.\r\nЛеон Блум е френски социалистически водач и министър-председател на Франция. Роден е на 9 април 1872 г. в Париж в еврейско семейство от средната класа. Следва право в Сорбоната и се дипломира през 1894 г. Работи като правителствен адвокат докато се занимава и с литературна критика — най-вече се изявява като познавач на Гьоте. Скоро става една от водещите фигури във френския литературен живот. Той се изявява в подкрепа на Дрефюс и това води до свързването му със социалистическия водач Жан Жорес, на когото Блум се възхищава. Блум започва да сътрудничи на социалистическия ежедневник Юманите и се присъединява към френската социалистическа партия, тогава наричана СФИО. Скоро става водещ теоретик на партията. През юли 1914 г., когато Първата световна война едва започва, Жорес е убит, а Блум става по-активен в ръководството на партията. През 1919 г. е избран за председател на партийната изпълнителна комисия, както и в Народното събрание като представител на Париж. През 1920 г. работи за предотвратяването на разцепване между поддръжници и противници на Руската революция, но радикалите се отцепват, взимайки Юманите със себе си и формирайки Френската комунистическа партия. Блум води СФИО през 1920 г. и 1930 г. и е редактор на новия партиен вестник (Le Populaire). През 1935 г. всички леви и центристки партии сформират Народен фронт, който печели категорично на изборите през юни 1936 г.\r\n1920 г.\r\nМежду държавите от Съглашението и Унгария е подписан Трианонският мирен договор. Договорът е съставен по образец на Версайския, Сенжерменския и Ньойския договор. Той налага на Унгария тежки икономически, финансови и военни задължения. Заедно с това я лишава от излаза й на Адриатическо море и отнема повече от половината й територия. Унгария губи Трансилвания, Банат, Словакия, Закарпатска Украйна и други в полза на Румъния, Югославия, Полша и Чехословакия, които са съюзнички на победителите в Първата световна война (1914-1918 г.).\r\n1917 г.\r\nКолумбийският университет съвместно с Комисията на наградите Пулицър връчват първата награда Пулицър. Наградата е на името на Джоузеф Пулицър. В края на XIX век той се утвърждава като виден представител на американската журналистика.\r\nДжоузеф Пулицър е издател на вестници в началото на XX век. С изданията си New York World and St. Louis Post-Dispatch той утвърждава нови стандарти в журналистика. Той е първият, който може да се нарече учител по журналистика на университетско ниво.\r\nСъздаването на наградите Пулицър за литература, журналистика, музика и драма е инспирирано от проницателността на Джоузеф Пулицър. През 1904 г. той писмено заявява желанието си за създаване на подобна награда, която да поощрява най-добрите творци от съответните жанрове. Пулицър определя да бъдат раздавани четири самостоятелни награди за журналистика, четири за литература и една драма, една за образование и четири за стипендии за специализация в чужбина. В областта на литературата наградите се разпределят съответно – една за американска новела, една за оригинална американска пиеса, представена в Ню Йорк, една за историческа книга, свързана с историята на Съединените американски щати, една за американска биография и история на журналистиката в сферата на обществените услуги. Пулицър организира създаването на надзирателна консултативна комисия и делегира права да променя или да преустанови раздаването на награда в някои от областите. Това е с цел ползотворно обслужване на обществените нужди. Комисията също така има право да отнеме награда, ако тя е присъдена на произведение, неотговарящо на утвърдените стандарти. През 1917 г. Комисията, по-късно приела името на Пулицър, увеличава броя на наградите на 21.\r\n1911 г.\r\nВ Аляска са открити първите златни залежи.\r\nАляска включва Алеутските острови, о-в Свети Лаврентий и други острови. Най-висока точка е връх Маккинли - 6 194 м. Климатът й е умерен и субарктичен. Средните януарски температури са -24 градуса Сº. Преобладава тундрова растителност и иглолистни гори, преминаващи на юг в смесени. Населението на Аляска е 610 хил. жители като 16 % са ескимоси, индианци и алеути. Административният й център е Джуно. Аляска е щат на САЩ със собствени законодателни и изпълнителни органи. Паричната й единица е долар. Аляска е открита през ХVII в. от руски мореплаватели. До 1857 г. е владение на Русия. Продадена е на САЩ за 7.2 млн. долара. От 1959 г. става 49-ти щат на САЩ.\r\n1905 г.\r\nВ дните между 1 и 4 юни се състои извънреден конгрес на Сярски революционен окръг.\r\n1896 г.\r\nХенри Форд тества първия си автомобил в Детройт.\r\nХенри Форд е американски индустриалец и милиардер. Роден е през 1863 г. Учи в Детройт. На 24 години става главен инженер на дружество “Едис Илюминейтинг”. През 1903 г. създава “Форд мотор”, от което прави най-голямото в света предприятие за производство на автомобили със 75 000 работника, които от 1914 г. участват в печалбите на предприятието. През 1928 г. пише история на живота си. Умира през 1947 г.\r\n1880 г.\r\nСъс Закон за правото на рязане на монети в България е създадена националната парична единица: българският лев, състоящ се от 100 стотинки и равен по стойност на френския франк.\r\n1800 г.\r\nЗавършено е строителството на Белия дом във Вашингтон, и в него влизат първите обитатели: президента Джон Адамс и жена му.\r\nБелият дом e официалната резиденция на президентите на САЩ. Сегашното название на сградата е дадено през 1901 г. от президента Теодор Рузвелт, а преди това сградата е наричана или Президентски дворец, или Президентска къща или Седалище на изпълнителната власт. Лично президентът Джордж Вашингтон и градският архитект Пиер Л'Енфант избират мястото, върху което да бъде построен президентския дворец. Обявеният конкурс за проект е спечелен от Джеймс Хобън. Сградата започва да се изгражда през октомври 1792 г., а официално е предадена за използване през 1800 г. Първият президент, който я използва като своя резиденция е Джон Адамс. От тогава до сега всяка президентска двойка извършва някакви промени в интериора на сградата, тъй като Белият дом е не само административна сграда, но и частен дом на президента и неговото семейство. Сградата е единствената резиденция на президент в света, която е отворена за публични посещения. По време на съществуването си Белият дом е претърпял два пожара - по време на Британско-американската война (1814 г.) и през 1929 г., когато пожар обхваща западното крило. Шестетажната сграда има 132 стаи и 32 бани, 412 врати, 147 прозореца, 4 стълбищни клетки и 3 асансьора. В сградата има тенис-корт, басейн, киносалон, спортни уреди и др. В Белия дом се провеждат заседанията на правителството на САЩ и е работно място за щаба на президента. За охраната му се грижи Secret Service.\r\n1783 г. \r\nБратя Монголфие демонстрират своя балон с горещ въздух.\r\n1666 г.\r\nВ Париж се състои премиерата на пиесата “Мизантроп”, на Жан Батист Молиер.\r\nМолиер (псевдоним на Жан Батист Поклен) е френски драматург, актьор и един от създателите на френската комедия. Той е роден на 15 януари 1622 г. в Париж. Завършва Клермонския колеж (1640 г.) и заминава за Орлеан, за да следва право, към което не изпитва влечение. Напуска училище след 2 години и постъпва като актьор в пътуващ любителски парижки театър. Скоро след това става директор на трупа. По това време заменя фамилията си Поклен с Молиер и 13 години пътува и представя своите комедии. Установява се в Париж, където трупата му играе в театър “Пти Бурбон”, а от 1661 г. - в театър “Пале роял”. Първите му произведения са писани под силното влияние на италианската комедия. След като Луи ХIV се възкачва на престола, Молиер е осигурен с 2 000 ливри годишна заплата, а комедиите му намират добър прием в Париж. Кариерата и личният му живот често са спохождани от несгоди, които той стоически понася и претворява в комически сюжети. Като писател засяга всички видове комедии: фарс (комедия на интригата) - “Сганарел” (1660 г.), “По неволя доктор” (1666 г.), “Мнимият болен”; комедии на нравите - “Училище за мъже” (1661 г.), “Училище за жени” (1662 г.), “Буржоата благородник” (1670 г.), “Смешните фантазьорки” и др.; комедии на характера - “Мизантроп” (1666 г.), “Тартюф” (1664 г.), “Дон Жуан” (1665 г.), “Скъперникът” (1668 г.) и др. Умира на 7 февруари 1673 г.\r\n1534 г.\r\nФренският изследовател Жак Картие открива остров Принц Едуард (Канада). Островът е една от десетте провинции на Канада. Той е с обща площ от 5 660 кв. км и население от 138 519 жители. Това е най-гъсто населената провинция на Канада. Основни отрасли на промишлеността са селското стопанство и туризма.\r\nЖак Картие е френски мореплавател и пътешественик. По поръчение на френския крал Франсоа I (1534 г.) изследва “западните крайбрежия” и стига до Нова земя и Канада, открити преди това от Дж. Кабот (1497 г.). Изследва тези територии и ги присъединява към Франция.На тази дата умират:\r\n1971 г.\r\nУмира Дьорд Лукач – унгарски философ, литературен критик, член на Унгарската АН. Два пъти лауреат на наградата \"Л. Кошут\" (1948 г. и 1955 г.). Следва философия в Будапеща, Берлин и Хайделберг. Влияние върху изграждането на философските му възгледи оказват Г. Зимел и М. Вебер, с които дружи, както и класическата немската философия. Най-значителните му трудове от този период са: \"Душа и форма\" (1910 г.), \"История на развитието на съвременната драма\" (1912 г.) и \"Теория на романа\" (1920 г.). По време на Първата световна война скъсва с кръжока на Вебер и застава на интернационални позиции. През 1918 г. е приет в Комунистическата партия на Унгария, а през 1919 г. е народен комисар по културата на Унгарско съветската република (1919 г.). След разгрома на републиката емигрира във Виена, където участва активно в нелегалната дейност на Унгарската комунистическа партия. В периода 1930-1945 г. живее и работи в Москва. Трудовете му от този период са събрани в сборника \"Литературните теории на ХIХ в. и марксизмът\" (1937 г.) и \"Към историята на реализма\" (1939 г.), \"Историческият роман\", \"Гьоте и неговата епоха\", \"Младият Хегел\" и др. През 1945 г. се завръща в Унгария. Активен участник в движението за мир, член на Световния съвет за мир. Издава съчиненията, в които критикува съвременните буржоазно философски теории (\"Разрушаването на разума\", 1954 г.). През 50-те години работи над систематизирано изложение на марксистката естетика (\"Специфика на естетическото\", 1963 г.). Последните му трудове са посветени на онтологията на общественото битие.\r\n1958 г.\r\nУмира Д-р Гаврил Кацаров – български историк, археолог, действителен член на БКД (1909 г.). Роден е на 4 октомври 1874 г. в Копривщица. Завършва класическа филология и стара история в Лайпциг. Професор по история и археология на източните и класическите народи в СУ “Св. Климент Охридски”. Член на много европейски АН, археологически институти и дружества. Основател и председател (1908-1920 г.) на Българското археологическо дружество; на тракологията в България. Автор е на трудовете “Принос към историята на София в старо време” (1910 г.), “Извори за старата история и география на Тракия и Македония” (1915 г.), “Приноси към историята на древността” (1920 г.), “Цар Филип II Македонски” (1922 г.), “България в древността” (1926 г.) и др.\r\n1925 г.\r\nУмира Пиер-Феликс Луис – френски писател. Роден е на 10 януари 1870 г. в Гент. Автор е на романа \"Афродита\", на повестите \"Жената и куклата\", \"Приключенията на цар Позол\", на сборник разкази: \"Сангин\", \"Архипелаг\", \"Залез на нимфите\" и др. Превежда от Лукиан \"Сцени от живота на куртизанките\" и издава \"Песните на Билитис\", пише поеми в проза, които представя като превод от творбите на древна поетеса. На български език са преведени: \"Афродита\" (от Димчо Дебелянов), \"Жената и куклата\", \"Песните на Билитис\" и др.\r\n1917 г.\r\nУмира Йордан Николов Попиванов с псевдоним Беломорски. Той е български просветен деец от Македония и революционер, деец на Вътрешната македоно-одринска революционна организация в Прилеп.\r\nНиколов е роден в 1884 година в с. Варош, днес квартал на град Прилеп, Република Македония. Учителства в Прилеп, Солун, Сяр и на други места. Като учител в Прилеп в 1907 г. е секретар на околийския комитет на ВМОРО. От 1901 до 1902 и от 1907 до 1911 г. е учител в солунските български гимназии - мъжката, търговската и девическата. През 1910-1911 г. е директор на девическата гимназия „Свето Благовещение“.\r\nДелегат е от Охрид на Първия общ събор на Българската матица в Солун от 20 до 22 април 1910 г.\r\nНа изборите в 1912 г. е избран за депутат в Османския парламент от Солун.\r\n1914 г.\r\nУмира Вилхелм II с пълно име Фридрих Вилхелм Виктор Алберт Пруски. Той е последният германски кайзер и крал на Прусия, управлявал Германската империя от 15 юни 1888 до 9 ноември 1918 г. След неговата абдикация Германия е обявена за република. Той е син на германския император (кайзер) Фридрих III от династията Хоенцолерн, негов предшественик на трона, който управлява само 99 дни, внук на британската кралица Виктория по майчина линия и е роднина на мнозина европейски монарси и принцове. През 1890 г. той уволнява канцлера Ото фон Бисмарк. През 1914 г. подкрепя Австро-Унгария в Юлската криза, довела до Първата световна война. Бомбастичен и поривист, той понякога прави нетактични изявления по чувствителни теми без да се консултира с министрите си. Един такъв политически гаф е интервю за британския вестник „Дейли Телеграф“ през 1908 г., след което губи част от властта си. Неговите генерали Паул фон Хинденбург и Ерих Лудендорф диктуват политиката през Първата световна война и нямат уважение към цивилното правителство. Неефективен като военен лидер, той губи подкрепата на армията, абдикира през ноември 1918 и бяга в изгнание в Нидерландия.\r\n1876 г.\r\nУмира Абдул Азис – османски султан (1861-1876 г.). Роден е през 1830 г. Той е син на султан Махмуд II и брат на султан Абдулмеджид. Води либерална политика: създава Върховна сметна палата, дава статут на държавна емисионна банка на \"Банк отоман\" (1863 г.), отдава на концесия строителството на жп линии, предоставя привилегии на индустрията. Чуждите поданици получават право да притежават недвижими имоти в империята. По време на управлението му избухват поредица от въстания: в Черна гора (1862 г.), Сърбия (1862 г.), Азиатска Турция (1864-1868 г.), на о. Крит (1866-1868 г.), в България (1868 г.). Въстанията в Босна и Херцеговина (1875 г.) и в България (1876 г.), които провокират т. нар. Източна криза и намесата на Великите сили. Абдул Азис е свален с преврат от либералната опозиция. По време на неговото управление е учредена Българската екзархия (1870 г.).\r\n1872 г.\r\nУмира Станислав Монюшко – полски композитор. Роден е през 1819 г. в с. Убел, близо до Минск. От малък учи музика в Минск и Варшава. През 1837 г. заминава за Берлин, където прави първите си композиционни опити. След завършване на образованието си работи като органист във Вилнюс, където започва периодът на неговата интензивна творческа дейност. Във Вилнюс написва оперите “Лотария”, “Идеал”, оперетите “Дон Кихот, или Стоте безумства”, “Явнута”, много песни, както и първата редакция на операта “Халка”. След огромния успех на “Халка” Станислав Монюшко заема поста диригент на Варшавската опера. Във Варшава композиторът създава много произведения, между които оперите “Салджията” (1858 г.), “Графинята” (1859 г.), “Честна дума” (1860 г.), “Страшният двор” (1865 г.), балетът “Монте Кристо”, кантатите “Кримски сонети” и “Пани Твардовска” (по либрето на Адам Мицкевич), увертюрата “Байка” и др.\r\n1798 г.\r\nУмира Джовани Джакомо Казанова - италиански писател и мемоарист. Той е роден на 2 април 1725 г. във Венеция. Води бурен живот, пътува из Европа, многократно е арестуван и пребивава в затвора. Създава няколко исторически съчинения, фантастичния роман “Иксамерон” (1788 г.). През 1788 г. издава “История на моето бягство…” - част от публикуваните посмъртно “Спомени” (12 части, 1822-1828 г.). В спомените си е изключително откровен, когато описва интимния си живот. В тях се забелязват проницателна наблюдателност върху обществените нрави през ХVIII в. и трезва оценка на историческите събития.\r\n1039 г.\r\nУмира Конрад II. Той е император на Свещената Римска империя от 1027 до 1039 г., от 1024 г. римско-немски крал на Източното франкско кралство, от 1026 - крал на Италия, от 1033 - крал на Бургундия. Той е първият римско-германски император от франкската Салическа династия. Това обаче не може да се твърди със сигурност, тъй като подобно разграничаване се появява чак в края на династията.На тази дата са родени:\r\n1975 г.\r\nРодена е актрисата Анджелина Джоли. Тя е дъщеря на носителя на Оскар Джон Войт, а майка й Маршелин Бертранд е популярна в миналото актриса и фотомодел. Анджелина започва да взима уроци по актьорско майсторство в театралния институт Лий Страсберг, когато е на 12 години. Там взема участия в няколко сценични постановки. По-късно започва работа и като професионален модел в Лондон, Ню Йорк и Лос Анджелис. Кариерата й като актриса започва с участия във филми, режисирани от брат й Джейм Хевън, по време на неговото следване в USC School of Cinema. Първият й голям успех идва с “Хакери”, превърнал се в един от емблематичните компютърни филми. По време на снимките тя среща бъдещия си съпруг - Джони Лий Милър. Женят се през май 1996 г. Бракът им продължава до 1999 г. През 2000 г. Анджелина се омъжва за Били Боб Торнтън. Развеждат се на 27 май 2003 г. Има две осиновени деца – Мадокс и Захара, а на 27 май 2006 г. ражда момиче - Шайлоу Нувел Джоли-Пит. Баща не детето е Брат Пит. Някои от филмите с нейно участие са “Да изчезнеш за 60 секунди”, “Първичен грях”, \"Лара Крофт: Томб Рейдър\", \"Първороден грях\", \"Лара Крофт 2: Люлката на живота\", \"История с акули\", \"Александър\", \"Г-н и г-жа Смит\". Когато получава “Оскар” тя е на 24 години и има вече три награди “Златен глобус” – за “Джия”, за “Джордж Уолъс” (1997 г.) и за “Луди години”.\r\n1956 г.\r\nРоден е Димитър Дерелиев - български филмов драматург, сценарист и продуцент, директор на Националния филмов център. Завършва право в СУ “Св. Климент Охридкси.” Автор е на повече от 40 документални филма, между които \"Неонови приказки\" (най-добър документален филм в света за 1993 г. според класацията на Би Би Си), \"Черна хроника\" (за аварията в Чернобил), \"Епизоди от живота на Леон Даниел\" и др.\r\n1941 г.\r\nРодена е Екатерина Петрова Йосифова –българска поетеса, журналист, драматург, педагог. През 1964 г. завършва специалност \"Руска филология\" в СУ “Св. Климент Охридски”. Работи като учител в Дупница и Кюстендил. Редактор е на вестник \"Звезда\" (Кюстендил) и драматург на Кюстендилския театър. От 1981 г. до 1990 г. завежда отдел \"Поезия\" в алманах \"Струма\". Някои от най-известните й съчинения са \"Късо пътуване\" (1969 г.), \"Нощен иде вятър\" (1972 г.), \"Посвещение\" (1979 г.), \"Къща в полето\" (1983 г.), \"Имена\" (1984 г.), \"Подозрения\" (1993 г.), \"Ненужно поведение\" (1994 г.), \"Малко стихотворения\" (1998 г.), \"Нищо ново\" (2001 г.), стихосбирката “Нагоре-надолу” (2005 г.) През 1984 г. Катерина Йосифова печели годишната награда за поезия на СБП, през 1998 г. наградата на Сдружението на българските писатели (наградата \"Иван Николов\" за цялостно творчество (1999 г.).\r\n1929 г.\r\nРоден е Каролос Папуляс в с. Депалица, Гърция. Завършва право в Атинския и Миланския универститет, има докторат по международно частно право от университета на Кьолн, сътрудник е на Мюнхенския институт за Югоизточна Европа. Освен родния гръцки, Папуляс говори френски, немски и италиански език. Той е бивш състезател по овчарски скок и волейбол и председател на Националния спортен съюз на Гърция в продължение на 25 години. Също така е основател и ръководител, до избирането му за президент на Гърция, на Асоциацията за гръцко лингвистично наследство.\r\nКаролос Папуляс е съосновател на ПАСОК през 1974 г. и близък сътрудник на нейния ръководител Андреас Папандреу. Заема различни правителствени постове в неговите кабинети и на два пъти, през 1985-1989 и 1993-1996 е министър на външните работи на Гърция.\r\nУспява за пръв път да влезе в парламента през 1977 г. и остава непрекъснато депутат до изборите през 2004 г.\r\nНа 8 февруари 2005 г. Каролос Папуляс е избран от парламента за президент на Гърция с подкрепата на министър-председателя Костас Караманлис от управляващата Нова демокрация и лидера на опозиционната ПАСОК Георгиос Папандреу. На 3 февруари 2010 г. той е преизбран от парламента за втори петгодишен мандат.\r\nКаролос Папуляс е женен за Меи Пану и има три дъщери.\r\nУмира на 13 март 2015 г.\r\n1927 г.\r\nРоден е Владимир Гиновски в с. Галичник, тогава в Югославия. Произхожда от Фърчковския род, известен с иконописците и резбарите си от т. нар. . Учи скулптура във Висшия институт за изобразително изкуство в София при професорите Андрей Николов, Марко Марков и Иван Лазаров, като завършва в 1952 г.\r\nСъздава бюстове на видни възрожденци, революционери и културни дейци. Автор е на над 50 паметника в страната и в чужбина.\r\nНосител е на Награда за цялостно творчество на СБХ (1997).\r\nВладимир Гиновски почива в София на 23 декември 2014 г.\r\nПо-известните му творби са:\r\nПаметникът на Кирил и Методий пред Националната библиотека в София, 1972 г. (с копия в Рим, Италия и Мурманск, Русия)\r\nПаметникът Христо Ботев във Враца, 1964 г.\r\nБюстът на Тодор Александров от паметника му в Кюстендил, 1991 г.\r\nБюст на Васил Левски в Борисовата градина, София[3];\r\nПаметникът на Елин Пелин в Байлово, България (1977)\r\nПаметникът на полковник Серафимов, Смолян\r\nПаметникът на Васил Левски в Плевен, България, в Унгария и във Вашингтон, САЩ\r\nПаметникът на Тодор Александров в Кюстендил (1991)\r\nРоден е Джералд (Джери) Джоузеф Мълиган – американски джаз-музикант (баритон-саксофонист). Израства във Филаделфия, където е организатор на местния радиооркестър. След завръщането си в Ню Йорк постъпва в биг-бенда на Джийн Крупа, с когото записва първата си творба - “Диск джокей”. По-късно аранжира при Майлс Дейвис редица пиеси, които го налагат като един от най-оригиналните майстори на съвременната оркестрация. Успоредно с това расте славата му на саксофонист в боп-куул стила. Успешни са концертните му изяви и записи като гост-солист с групата на пианиста Дейв Брубек. Саксофонистът съчетава стария нюорлийнски двувременен бийт с хармонията на модерния джаз. В продължение на 40 години името му е във водещите номинации на авторитетното джаз-списание “Даун Бийт”. Най-известните му албуми са “Jeru” (1962 г.), “The Age of Stream” (1971 г.), “Carnegie Hall Concert, Vol. I&II” (1974 г.), “Symphonic Dream” (1987 г.), “ReBirth of the Cool” (1992 г.).\r\n1915 г.\r\nРоден е Кейта Модибо – първият президент на Мали. Той е президент и министър-председател на Република Мали в периода 1960-1968 г. Модибо основава и в периода 1947-1968 г. е генерален секретар на партията Судански съюз. Отстранен е от властта след военен преврат. Умира през 1977 г.\r\n1882 г.\r\nРоден е Фьодор Фьодорович Комисаржевски - руски режисьор, педагог и театрален теоретик. Той е брат на В. Комисаржевска. През 1910 г. организира студия, а през 1914 г. - театър “Комисаржевска”, “Нов театър” и др. През 1919 г. емигрира. Умира на 16 април 1954 г. в Дарън, щата Кънетикът в САЩ.\r\n1877 г.\r\nРоден e Хенрих Виланд – немски химик и биохимик, лауреат на Нобелова награда за химия (1927 г.). Следва в Щутгарт, Берлин и Мюнхен. През 1901 г. защитава докторат по философия. Професор е от 1909 г. През 1913 г. става член на Съвета по органична химия в Мюнхенския университет, а през 1917 г. става редовен професор във Висшето техническо училище в Мюнхен. От 1917 е професор във Фрайбургския университет. През 1925 г. сменя Р. Вилщетер като ръководител на катедрата по органична химия в Мюнхенския университет. Изследванията му са главно в областта на химията на хормоните, стероидите, алкалоидите, жлъчните киселини, хлорофила и хемоглобина. Предлага (заедно с В. И. Паладин) теорията за дехидрирането, която изяснява механизма на окислителните реакции. Хенрих Виланд умира на 5 август 1957 г. в Щарнберг.\r\n1599 г.\r\nРоден e Диего Родригес Веласкес – испански художник. Отличава се главно като портретист. Най-известните му творби са: \"Закуска\", \"Предачките\", \"Менини\", \"Инфанти\", портрети на Филип IV, Маргарита Мария, Мария Терезия и др. Умира на 26 август 1660 г. в Мадрид.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nЕнциклопедии – “LAROUSSE”\r\nИсторически архив на Агенция “Фокус” - отдел “Архив и бази данни”.", "date": "2018.06.04", "title": "Денят 4 юни в световната история"}
{"url": "http://www.focus-news.net/news/2018/06/04/2529593/nimh-zhalt-kod-za-obilni-valezhi-s-gramotevitsi-e-obyaven-za-11-oblasti-v-stranata.html", "text": "Жълт код за обилни валежи с гръмотевици е обявен за 11 области в страната. Това сочи справка на сайта на Националния институт по метеорология и хидрология (НИМХ) при БАН. Предупреждението е валидно за областите: Велико Търново, Русе, Търговище, Разград, Силистра, Шумен, Добрич, Варна, Сливен, Ямбол и Бургас. Метеоролозите предупреждават, че днес около и след обяд ще се развива мощна купесто-дъждовна облачност. Ще има краткотрайни, временно интензивни валежи, придружени с гръмотевични бури и градушки. Локално са възможни количества около 20 - 25 л/кв. м за 3 часа.", "date": "2018.06.04", "title": "НИМХ: Жълт код за обилни валежи с гръмотевици е обявен за 11 области в страната"}
{"url": "http://www.focus-news.net/news/2018/06/04/2529561/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Организаторите на срещата на високо равнище между държавния глава на САЩ и севернокорейския лидер Ким Чен-ун се затрудняват в решаването на въпроса за заплащането на хотела, в който височайшият представител на Пхенян ще отседне, отбелязва руският вестник \"Новая газета\".\r\nСъгласно разпространената информация, властите на изолираната комунистическа държава са отправили молба престоят на Ким Чен-ун да бъде поет от \"друга държава\". САЩ вече са изразили готовност да покрият разходите, но въпреки това във Вашингтон са обезпокоени, че Северна Корея може да възприеме предложението като оскърбление. \r\nКим Чен-ун планира да отседне в петзвезден хотел, стойността на нощувките в който възлиза на около шест хиляди долара. За решаването на въпроса с престоя на севернокорейската делегация САЩ са склонни да заплатят необходимите средства. \r\nИсторическата среща на върха ще се проведе в Сингапур на 12 юни, след като преди броени дни Тръмп отново даде съгласие за присъствието си на нея.\r\n*** Русия трябва да бъде върната във формата на \"голямата осморка\", за да бъде създаден противовес на САЩ на бъдещите срещи на върха. Такова мнение изрази съпредседателят на фракцията в Бундестага на партията \"Левица\" Сара Вагенкнехт, отбелязва руското издание \"Известия\". \r\nГерманският политик подчерта, че гарантирането на сигурността на Европа е невъзможно без Руската федерация и в тази връзка призова Европейския съюз да възстанови добрите отношения с Москва. \r\n\"Русия ни е нужна за разрешаването на проблемите... Изключихме Русия от \"голямата осморка\". Сега проблемът е в това, че САЩ провеждат политика, която останалите шест страни не искат... Това е политика, в която ние се подчиняваме на САЩ и тя трябва да бъде преодоляна. Връщането на Русия в \"осморката\" ще бъде противовес\" на Вашингтон, заяви Вагенкнехт в интервю за местна медия. Съгласно думите й, Москва има също така важна роля в решаването на икономическите и световно значимите проблеми. \r\nОт редакцията припомнят, че през април тази година първият дипломат на Берлин Хайко Маас заяви, че връщането на Русия към формата остава невъзможно засега. На свой ред министърът на външните работи на Руската федерация Сергей Лавров коментира, че Москва никога не се е \"придържала\" към него. \"Осморката е неформален клуб, никой не издава за него членски билети, никой никого не може да изгони оттам по дефиниция\", припомни Лавров.\r\nГ-8 е формат на най-развитите икономически страни, в който влизат Великобритания, Германия, Италия, САЩ, Канада, Франция, Япония, а до 2014 г. - и Русия. Към настоящия момент срещите на върха се провеждат във формат \"седморка\".\r\n***", "date": "2018.06.04", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/06/04/2529596/varna-narodniyat-predstavitel-ot-pp-gerb-vladimir-valev-organizira-priemna-za-grazhdani.html", "text": "Народният представител от ПП ГЕРБ – Варна Владимир Вълев ще има приемен ден за граждани. Това съобщиха от пресцентъра на ПП ГЕРБ – Варна. Той ще отговаря на въпроси на варненци от 10.00 до 12.00 часа в клуба на ПП ГЕРБ на ул. „Г. Бенковски” №1 в морската столица. Записвания могат да се правят на тел: 052/ 600 015.\r\nВладимир Вълев е трикратен европейски и трикратен световен шампион по кикбокс, както и носител на световната титла при професионалистите в кикбокса, версия WAKO PRO. Отличен е с наградата Спортист №1 на Варна за 2013 г. и 2016 г. Занимава се с треньорска дейност. В 44-тото Народно събрание той е член на Комисията по въпросите на децата, младежта и спорта.", "date": "2018.06.04", "title": "Варна: Народният представител от ПП ГЕРБ Владимир Вълев организира приемна за граждани"}
{"url": "http://www.focus-news.net/news/2018/06/04/2529597/pregled-na-osnovnite-temi-v-dobrudzhanskiya-pechat.html", "text": "„Пред Темида – тримата, обвинени за кражба на тръбите от „Дунавските тераси“, съобщава на първа страница вестник „Нова добруджанска трибуна“. В Окръжен съд - Добрич са насрочени 4 поредни заседания за съдебните прения по дело, водено срещу трима подсъдими, спрямо които е повдигнато обвинение за кражба на тръби от водонапорен водопровод, съобщиха от пресцентъра на ДОС. Съдебните заседания ще се проведат на 4, 5, 6 и 7 юни, от 10,00 часа. Подсъдими в процеса са Радко Г. от Силистра, сочен от прокуратурата като извършител на деянието, Стефан К. от София, като подбудител и помагач и Красимир Ц. от София, като помагач. Втори международен фестивал за танцово изкуство е започнал в курортното село Кранево в петък, съобщава всекидневникът. В продължение на шест дни край Черноморския бряг среща си дават хореографи, танцьори, клубове за хора, професионалисти и самодейци. Фестивалът е с участието на Национален фолклорен ансамбъл „Българе“ и неговия спектакъл „Това е България“. От спортната страница – „Топ поставените спечелиха в Албена, титлите отпътуваха за Русия и Сърбия“. Седмица курортният комплекс е бил домакин на европейския тенис. Призьорите са получили уникални награди – рози, позлатени с 24-каратово злато, цветята като символ на нашата страна. Международният турнир е за юноши и девойки до 14 години. Всички участници в него са получили специални специално изработени за турнира фланелки. \r\nТемата за началото на пледоариите по дело за крупна кражба на тръби от водонапорен водопровод присъства и в другия регионален вестник „Добруджанска трибуна“. Делото е започнало в началото на 2015 година. По него е приет за съвместно разглеждане граждански иск от ВиК – Добрич, изготвени са множество експертизи и са разпитани над 100 свидетели. Детски съоръжения са монтирани в четири детски ясли, съобщава изданието. Осем комбинирани детски съоръжения вече радват малчуганите в детските ясли в Добрич. Средствата са осигурени от Общината и пенсионно осигурителна компания. В Държавно ловно стопанство – Балчик са организирали незабравим последен учебен ден за един от класовете на ОУ „Св. св. Кирил и Методий“. Четвъртокласниците са ловили пъстърва в един от развъдниците, стреляли са с боен лък, научили са кои животно се отглеждат в стопанството. Децата са гостували в стопанството по покана на инж. Калинка Тодорова. От спортната страница – „Децата на „Добруджа“ са шести в „Данониада‘2018“. Детският тим на футболния клуб в Добрич при момчетата, родени 2006/2007 година, се е класирал на шесто място на финалите на 21-то издание на турнира. Мачовете от финалната осмица са се играли на 1 юни на основния терен на Национална спортна академия. Надпреварата в столицата е етап от подготовката на детския футболен клуб за друго важно изпитание – финалния етап на републиканското първенство във формат „Футбол – 9“.", "date": "2018.06.04", "title": "Преглед на основните теми в добруджанския печат"}
{"url": "http://www.focus-news.net/news/2018/06/04/2529598/burgas-vavezhda-se-vremenna-organizatsiya-na-dvizhenieto-v-grada-zaradi-preasfaltirane-na-chast-ot-patya-kv-vetren-burgas.html", "text": "Въвежда се временна организация на движението в града заради преасфалтиране на част от пътя кв. \"Ветрен\" - Бургас. Това съобщиха от пресцентъра на Община Бургас. Във връзка с извършването на ремонтни дейности на асфалтовата настилка на път I-6 София - Бургас в участъка от км 491+460 до км 496+260 платното в посока от квартал \"Ветрен\" към Бургас ще бъде временно затворено за движение на моторни превозни средства. Движението ще се осъществява двупосочно в платното за движение към кв. \"Ветрен\". Временната организация на движението е в сила от днес до 30 юни 2018 г. \r\nЦялостно е преасфалтиран участък с дължина около 3.5 километра. Предвидени са още 3.5 километра до края на този месец. Целта е идващите от запад автомобили да влизат в Бургас по значително по-удобен и безопасен път.", "date": "2018.06.04", "title": "Бургас: Въвежда се временна организация на движението в града заради преасфалтиране на част от пътя кв. \"Ветрен\" – Бургас"}
{"url": "http://www.focus-news.net/news/2018/06/04/2529594/ivan-igov-psiholog-patologichnata-revnost-mozhe-da-dovede-do-ubiystvo-ne-ot-lyubov-a-zashtoto-e-otneta-sobstvenostta-koyato-horata-vazpriemat-che-pritezhavat.html", "text": "Патологичната ревност е болестно състояние, което може да доведе до убийство не от любов, а защото е отнета собствеността, която хората възприемат, че притежават върху някого. Това каза в сутрешния блок „Добро утро, България“ на Радио „Фокус“ психологът Иван Игов по повод зачестилите убийства у нас. Във връзка с Международния ден за защита на децата, жертви на агресия, той коментира, че една трета от децата в българските семейства израстват в обстановка на насилие. „В една трета от българските семейства, родителите се справят помежду си или с децата си, когато са в състояние на фрустрация, тоест, когато има напрежение, нерешени конфликти, нерешени проблеми с агресия. Вместо да потърсят друго решение, те се обръщат към себе си един към друг с агресия и децата от най-ранна детска възраст виждат, че това е единственият начин за справяне. И съответно започват да проявяват подобно агресивно поведение в детската градина, в училище и като възрастни граждани. Наскоро имаше семинар с учители от детски градини и тяхното усещане е, че случаите на агресия на агресивните деца, деца които проявяват някакъв вид такова поведение към останалите деца, стават все повече. Всеки сподели, че има поне 3-4 такива в група, докато преди години е било едва по едно. Това не е добра тенденция. Не е добра тенденция и фактът, че ние не умеем, не знаем и сякаш не искаме да научим други начини за справяне с проблемите, освен чрез агресия. Върхът на айсберга са тези убийства\", коментира психологът Иван Игов. Той уточни, че законите срещу насилието в България са добри и но системата не работи, за което е необходимо да се направи нещо. Той обясни, че най-доброто място за едно дете е неговото семейство и е необходимо да се търси начин за разрешаването на проблемите вътре в семейство, а не извън него.", "date": "2018.06.04", "title": "Иван Игов, психолог: Патологичната ревност може да доведе до убийство не от любов, а защото е отнета собствеността, която хората възприемат, че притежават"}
{"url": "http://www.focus-news.net/news/2018/06/04/2529600/stara-zagora-kmetat-zhivko-todorov-shte-se-sreshtne-sas-sastezatelki-na-sk-kobra.html", "text": "Днес, в 12.00 часа, в зала 203 на Община Стара Загора кметът Живко Тодоров ще се срещне със състезателките по културизъм от Спортен клуб „Кобра“ Габриела Варнова, Ралица Кашинова, Драгомира Китанова, Яна Грудова и Румяна Калоферова. Това съобщиха от пресцентъра на Община Стара Загора. На срещата кметът ще поздрави състезателките за спечелените от тях титли през миналата и тази година, както и за приноса им към спорта в Стара Загора и България. СК „Кобра“ е един от най-старите спортни клубове по културизъм в страната и първият в Стара Загора и региона, създаден през 1983 г от Иван Трифонов. Треньор на клуба е неговият син Тихомир Трифонов, многократен републикански и балкански шампион по културизъм.\r\nГабриела Варнова стана вицешампион на Балканското първенство за девойки, има 3-то място на турнир „Пловдив 2018“ девойки и 3-то място на Балканското първенство жени над 169 см. Тя е курсант в Академията на МВР, специалност „Гранична полиция“.\r\nРалица Кашинова по професия е застраховател и треньор. Тя стана вицешампион в категория \"Бикини фитнес\" до 164 см на турнир \"Пловдив\" през тази година, има 6-о място от \"Diamond cup Serbia\" 2018 и вицешампионска титла от Балканското първенство в Румъния, категория \"Бикини фитнес\" и др.\r\nДрагомира Китанова, която е крупие-супервайзор, стана вицешампион на турнир „Пловдив 2018“ в категория бикини фитнес до 169 см и е трета на Републиканския шампионат 2017 г. категория бикини фитнес до 166 см, Яна Грудова, която е икономист по професия, дебютира на състезателната сцена през април 2018 г. Тя спечели златен медал на турнир „Пловдив“ в кат. Бикини Мастерс над 35г., сребърен медал в кат. Бикини Фитнес до 160 см и други призови места на международни турнири.\r\nРумяна Калоферова спечели бронзов медал при дебюта си в бодибилдинга на турнир „Пловдив 2018“.", "date": "2018.06.04", "title": "Стара Загора: Кметът Живко Тодоров ще се срещне със състезателки на СК „Кобра“"}
{"url": "http://www.focus-news.net/news/2018/06/04/2529601/api-zapochva-izgrazhdaneto-na-peshehodniya-nadlez-na-pat-ii-99-burgas-sozopol-pri-selo-atiya.html", "text": "Днес започва изграждането на пешеходния надлез на път II-99 Бургас – Созопол при село Атия. Това съобщиха от пресцентъра на Агенция \"Пътна инфраструктура\".  \r\nНадлезът ще бъде с два асансьора и ще е изграден на мястото на пешеходната пътека при кръстовището за село Атия, с което ще се осигури безконфликтно и безопасно пресичане на пътното платно от всички пешеходци. Строително-монтажните работи ще се извършват без спиране на трафика по второкласния път. Необходимо е шофьорите да карат изключително внимателно и да спазват стриктно пътната сигнализация. \r\nАгенция „Пътна инфраструктура“ ще изиска от изпълнителя да работи максимално мобилизирано, за да може предвидените дейности да завършат колкото се може по-бързо. По договор срокът за изпълнение е 45 дни. Строително-монтажните работи на надлеза ще бъдат извършени от „ИСА 2000“ ЕООД. Стойността на СМР е 268 258.94 лв. без ДДС.", "date": "2018.06.04", "title": "АПИ: Започва изграждането на пешеходния надлез на път II-99 Бургас - Созопол при село Атия"}
{"url": "http://www.focus-news.net/news/2018/06/04/2529599/danail-kirilov-gerb-ochakvame-skoro-zakonoproekt-na-ms-za-borba-s-falshivite-novini.html", "text": "Очакваме скоро законопроект на МС за борба с фалшивите новини. Това каза Данаил Кирилов от ГЕРБ в разговор с Илиана Беновска в предаването „Беновска пита” по „Радио К2” и „Канал 3”, съобщиха от екипа на предаването.Оценката му за законодателната дейност на 44-то Народно събрание\r\n„Продължаваме с Данаил Кирилов от ГЕРБ за принципите и компромисите! Как можете да характеризирате преди края на лятната сесия на 44-то Народно събрание ефективността на работата на това Народно събрание? Опозицията непрекъснато ви критикува, Корнелия Нинова ви обвинява в манипулация на дневния ред, в недаване на приоритет на предложенията на опозицията, в наговаряне даже с други парламентарни групи за разни работи?”, попита водещата Илиана Беновска. Данаил Кирилов отговори, че оценката му е положителна. „Е, няма как да кажете друго, докажете, че е така!”, отвърна му водещата. Народният представител каза, че що се отнася до въпроса за законодателната дейност, според него този процес върви съвсем нормално. Законодателният орган постига своите цели съобразно изискванията за тази работа. „Разбира се парламентът е и политически орган и като политически орган би следвало да има и политически дебат в този орган. За съжаление политическият дебат често е заменен от стремеж за евтина популярност, за създаване на скандали, за търсене на популизъм! Не бих искал да коментирам отделни действия на опозицията, но определено е, както се казваше навремето в социалистическата демагогия, курсът на „въоръжената борба”, коментира Данаил Кирилов. „A la guerre comme a la guerre – дайте да го преведем на френски – На война като на война!”, отбеляза водещата. Събеседникът ѝ отговори, че войната си има принципи и призова борбата да протича политически принципно.Отпадането на мораториума върху строителството на АЕЦ „Белене”\r\n„Поставих темата знаете ли защо, защото вече имате кабинет трети мандат, имате няколко Народни събрания, в които вие от ГЕРБ сте доминантните, имате разбира се и леки прибежки в опозиция за кратко и в такъв случай просто човек си прави наистина и един анализ за принципите, които няма да наруши в политиката и за компромисите, които може да допусне на върха. Не на последно място сега вземам нещо актуално. Казахте, че ще искате махане на мораториума, по-скоро го казаха министър председателят и министърът на енергетиката, на мораториума върху строителството на АЕЦ „Белене”. БСП „мушна” преди вас в деловодството своето заявление!”, насочи водещата темата към бъдещето на проекта АЕЦ „Белене”. Данаил Кирилов отговори, че тази игра кой ще бъде първи напомня малко на детска игра и това не би следвало да бъде акцент в работата на един парламент. Той изрази мнение, че в тези действия по-скоро трябва да се търси и да се афишира единомислие. „Има и друг подобен случай, който не е толкова значим – разбирам, че когато група юристи започнем да обсъждаме определени процесуални проблеми с върховни съдии ние в интерес на истината не се самоограничаваме по партиен или какъвто и да е белег, напротив, търсим професионален дебат. Колегите са избързали и са пуснали предложението, за да покажат, че имат законодателна инициатива. Аз бих бил готов да се състезаваме по всички статистически параметри, които биха могли да се изчислят в законодателната дейност, но не мисля, че това би трябвало да е същественият белег. Имахме в старта на сесията заявление колко много законопроекти били внесли БСП. Всъщност това не е истина. Законопроектите са пряко или естествено следствие или от минали парламенти, или от пряка политическа конюнктура. Не това трябва да бъде темата на дебата! Разбира се ние трябва да се стремим да дадем най-качественото законодателство, затова аз по никакъв начин не се стремя да избегна дебата за качеството на българското право, включително и за неговото прилагане! А ние безспорно имаме качествени закони, защото по силата на асоциирането ни в ЕС ние прилагаме европейското законодателство и сме част от това законодателство!”, категоричен бе Данаил Кирилов. Делото, заведено от Елена Йончева срещу Бойко Борисов\r\n„Искам веднага да Ви подкрепя, на шега, и да включа отново опозицията – очевидно, че имаме качествени закони, след като Софийски районен съд осъди министър-председателя и лидер на ГЕРБ Бойко Борисов, на първа инстанция засега, за думите, произнесени, няма да влизам сега в конкретния казус, за Елена Йончева. И оттук веднага – тя и Корнелия Нинова направиха изявление, че Бойко Борисов трябва да подаде оставка или поне да се извини!”, припомни водещата Илиана Беновска. Данаил Кирилов заяви, че това е първоинстанционно решение, но не го е прочел, за да може да изрази чисто право становище. Водещата цитира част от съдебното решение – „Съдът реши - осъжда Бойко Методиев Борисов и ПП ГЕРБ да платят солидарно на Елена Николова Йончева сумата от 5000 лева обезщетение за претърпени неимуществени вреди от накърнена чест и достойнство, причинени от противоправното поведение на Борисов, изразяващо се в отправяне на неверни твърдения”. Това е част от първоинстанционното решение!”, цитира водещата Илиана Беновска. Гостът ѝ отговори, че това всъщност е диспозитив, но не сме видели мотивите и доказателствата. \r\n„Казах, че очевидно имаме добри закони, както казвате, след като този съд е, не искам да употребя глагола „позволи си”, но е отсъдил решение срещу действащия министър-председател! Значи законът дава възможност да няма, както каза президентът Радев – автокрация, а да се съди по закон и съвест!”, каза водещата Илиана Беновска. Данаил Кирилов категорично заяви, че цитираният диспозитив говори за това, че имаме независимо правосъдие, тоест съдът по никакъв начин не се е повлиял от качеството на страните и в конкретния случай на обвиняемия, че това е министър-председателят на България. „За разлика от други съдебни състави, където в съдебни решения са писали глупости от рода на – ама това е партията, която управлява държавата и едва ли не за това би трябвало да търпи неблагорпиятни последици в гражданско-правните отношения, но това е друг случай, който не е обществено известен! Само ще кажа следното – така не можем да преценим и определянето от съда на размера на наказанието и дали е наказание или глоба. Вие прочетохте – неимуществени вреди. Ако това е размерът на претърпените неимуществени вреди – бих казал, че този размер е абсолютно незначителен!”, коментира Данаил Кирилов. \r\n„А може ли да Ви подкрепя – Елена Йончева е миньонче, една изящна малка жена и може би размерите определят и вредата!”, заяви водещата Илиана Беновска. Данаил Кирилов отговори, че е убеден в тезата на лидера на ПП ГЕРБ и ако е имало някакъв проблем с доказателствата, то те са чисто процесуални. „Не съм сигурен дали премиерът би желал да се занимава с този проблем, но съм убеден, че ако обжалва това решение и се коригират някои процесуални подходи по отношение на интерпретацията на доказателствата, аз мисля, че истината ще излезе наяве!”, категоричен беше Данаил Кирилов. Посещението на премиера Борисов в Москва и отношенията между България и Русия\r\n„Искам да излезем извън този казус, веднага ми хрумна едно остроумно доказателство да потвърдя тезата Ви, че имаме и добри закони, закони, които се изпълняват. Един съд може да осъди действащ министър-председател – значи няма автокрация, както казва президентът Радев. Обаче за да продължим да оборваме Корнелия Нинова и президента Радев хайде отговорете ми кроткото предложение, което направиха ДПС да дойде министър-председателят да бъде изслушан за посещението си в Русия дали ще се осъществи?”, попита водещата Илиана Беновска. Данаил Кирилов заяви, че е сигурен, че председателят на парламента е уведомил премиера за това желание. „Предполагам че да, но зависи от програмата на премиера, зависи също така и от разпределението на конкретните задачи, защото ние вече бяхме уведомени в голяма степен и от министъра на енергетиката, който беше почти цял ден в четвъртък в парламента и дискутирахме тези въпроси. Разбира се много по-авторитетно е да бъде водачът на МС да представи резултатите от това посещение. Но вижте, тук пак съзирам елемент на провокация, защото бих казал, че при този вид посещение би следвало да търсим умерения баланс, включително и в интерпретации по отношение на конкретните факти! Много лесно е да се ескалира един или друг нюанс, лесно е да се внуши един или друг резултат, но е важно това посещение да е било перспективно и дългосрочно и действително да е установило вярната рамка на взаимоотношенията между България и Русия!”, заяви народният представител от ГЕРБ. \r\n„Аз ще си позволя да Ви кажа едно изречение, което според мен отключва всичко и го заключва. Твърде дълги години е имало отношения между бившия СССР и бившата НРБ. От 28 години тези отношения търпят различни метаморфози поради различни процеси, които се извършват и в България в това число след падането на Берлинската стена, както и в бившия СССР, който също се разпадна. Друг би бил трендът на възстановяване и на друг тип икономически отношения, които бяха пък под някаква форма решавани от ЕС, например като „Южен поток”. Ние сме членове на ЕС и НАТО и това са основните репери. Нека да не очакваме чудеса да се извадят от ръкава. Тези отношения дълго ще се изправят и според мен, аз бях там, няма да кажа, че съм погледнала в очите на Путин, но ще кажа, че според мен се доближиха, поне физически, ръководителите на двете държави и това вече е крачка напред, трябва да се продължава!”, коментира водещата Илиана Беновска. Данаил Кирилов се съгласи и заяви, че като обикновен български гражданин може да каже, че би желал отношенията между България и Русия да бъдат съвсем равноправни, не би искал да съществува какъвто и да е нюанс на доминация или зависимост. \r\n„Чакайте малко, ние искаме газ, те имат газ, няма как да сме равноправни! Те могат да бъдат търговски издържани, икономически издържани, дипломатически издържани!”, коментира водещата Илиана Беновска. Събеседникът ѝ отговори, че това, че Русия продава газ, не означава, че ние трябва да бъдем техни васали. Той продължи, че ние трябва да се консолидираме с Европа и да следваме нейната политика на диверсификация на доставките. „Г-жа Меркел като че ли даде малко на заден и заобиколи България със „Северен поток”!”, отбеляза водещата Илиана Беновска. Народният представител от ГЕРБ отговори, че тук може би пак има прекомерност в тълкуването на тази интерпретация. Той обясни, че проектът „Северен поток” е факт от много години и Германия е поела ангажименти по него. „Въпросът не е само за газа и за българските домати. Не трябва да се самообвиняваме. Имаше един много хубав пост на Юлиан Попов във Фейсбук – Грешно е да се мисли за това кой е бил виновен назад във времето!”, заяви народният представител от ГЕРБ. На въпроса на водещата кой е Юлиан Попов той отговори, че той е един от участниците в УС на Българското училище за политика. Данаил Кирилов добави, че ние сме две независими държави, всяка има своята история, историята ни наистина по някакъв начин е свързана, но не бива който и да е да подчинява другия. Всеки трябва да намери точния баланс на интереса си. Борбата срещу „чалгата” в политическото говорене и фалшивите новини\r\n„Прав сте и по този повод бих искала да Ви върна към един въпрос, който и друг път сме коментирали и който стана отчаяно ясно, че трябва да получи някакво решение, особено след посещението на Радев в Русия и на Борисов в Русия. Не знам дали ми чухте коментара, обърнах се към председателя на МС Борисов, към президента Радев и към водача на опозицията Нинова – трябва да се спре „чалгата” в политиката, в политическото говорене! Вие сте свидетел в Народното събрание колко „чалга” се говори и се лее от „фейсбуци” и т.н. И същевременно трябва да се спре и това „чалга говорене” от фалшиви профили, които са платени хейтъри и които разпространяват абсолютно неверни новини, но подвеждат цялото обществено съзнание! Не се решавате вие управляващите да го направите това!”, заяви водещата Илиана Беновска. Данаил Кирилов отговори, че подкрепя тезата, изложена в коментара на водещата и смята, че това е наистина много сериозен обществен проблем. Той продължи, че този тип говорене е проблем и в парламентарното говорене, и в междуличностното говорене, и в социалните мрежи, и в българската журналистика и публицистика. \r\n„Проблем е и в, да ме прощават, сега ще ме нахейтят веднага, но всеки е автор в социалната мрежа, всеки може да заснеме едно клипче, да го пусне – Данаил Кирилов и Беновска какво правят, да напише нещо си, което не се знае вярно ли е или не е вярно и да го шерне в мрежата и хората, които са сякаш алчни за негативни неща, не знам защо се хранят от това, това да им допадне повече от добрата новина, като например както казахте, че имаме добри закони!”, продължи водещата Илиана Беновска. Данаил Кирилов се съгласи и продължи, че свободата се крепи на една мяра, на една граница и тя е да зачиташ правата на другите. „Аз съм свободен да правя абсолютно всичко, което реша, но до момента, в който засегна правата на някой друг. Правилно казахте в експозето си в началото, че това води дори и до маниера ни на шофиране. Ние не спазваме елементарните маниери в бита си. Аз имам съседи, които още си изтупват покривките от терасата си, без значение какъв е законът за етажната собственост. Ежедневно и по няколко пъти като се движим по улиците на София и извън София виждаме брутални нарушения на правилата за движение по пътищата. Като се движим дори по „Южния парк” ние не следваме логиката на елементарното движение, човешката логика на движението да има два потока, които нормално да се разминават. По тази причина и нашата нагласа е такава – ние да работим за системата и системата да ни пази, а всеки от нас търси начин да се похвали как е излъгал системата! Да де, ама тогава няма система, защото не можем да очакваме, че другите ще правят система, а ние ще сме само потребители!”, заяви народният представител. \r\n„Аз говоря и за отсъствието и на национални ценности и смятам, че следващият събеседник, който чака след Вас, това е поетът и публицист Бойко Ламбовски, ще се включи активно в говоренето по тази тема, но ние нямаме национална доктрина, нямаме национални приоритети, всяко правителство тръгва по своему отнякъде. 30 години са вече това. Второ, ние нямаме квоти за защита на българските произведения – поеми, романи, песни, опери и т.н. Знаете, че във Франция квотата беше мисля 75% за излъчване на френски песни по радиостанциите. И по този повод ние разграждаме националните си ценности. Не на последно място пак питам – докога вие политиците ще толерирате фалшиви „фейсбуци”, профили чрез които срещу заплащане се насажда омраза. Вие сте юрист – всяко бездействие как се квалифицира?”, попита още веднъж водещата Илиана Беновска. Данаил Кирилов отговори, че през последните дни дори е имало сигнал, който лично той е подписал, заедно с Тома Биков, за техен колега от Народното събрание. Става дума за поста на Таско Ерменков от „БСП за България” за отровената вода в София. Това е фалшива новина, която вече може да ескалира страх в обществото. \r\n„Веднага да Ви попитам за интернет сайтовете, които тиражираха, много хубаво беше при мен Красимир Янков от БСП, когато излезе Таско Ерменков с този пост и аз го попитах какво мисли. Той каза – „нищо няма да Ви кажа, не искам да говоря по това, но ще Ви питам само, защо когато аз пиша във Фейсбук не се тиражира така активно това, което аз пиша? Защото не пиша скандали!”. Хайде, той го написал, едно на ръка, но веднага всички медии тръгват да го отразяват, да го раздухват, да го тиражират и хората, кой прочел началото, кой прочел края – вече знаят, че водата в София е отровена!”, заяви водещата Илиана Беновска. Данаил Кирилов отговори, че се надява в конкретния случай да има обективно разследване, но тук говорим за един метод – сам да си произведеш фалшива новина, да я използваш и да създадеш редица за нейното тиражиране. „Защо ние медиите нямаме забрана да тиражираме фалшивата новина, на Запад правят цели щабове, за да проверят коя новина е фалшива?”, попита водещата Илиана Беновска. Събеседникът й отговори, че в момента, в който в закона се напише такава забрана, всички медии ще тиражират правозащитните институции в Европа и ще кажат, че се нарушава свободата на словото. „Но чакайте, аз чета какви ли не работи за разни хора и се питам кой ги е видял?”, отвърна на свой ред водещата. Данаил Кирилов отговори, че тук въпросът е да имаме ефективна защита и ефективно противодействие. Той продължи, че Комисията по правни въпроси работи много активно съвместно с Комисията по култура и медии по няколко теми, включително и по тази за разпространението на български авторски материали. Според него напоследък по българските радиостанции се забелязва тенденцията да се пускат все повече български песни. Водещата отбеляза, че това е по усмотрение на самите радиостанции. Той ѝ отвърна, че по-добре да е по тяхно усмотрение, отколкото да е наложено чрез закон. \r\n„Но този поет и публицист живее от интелектуалния си труд! Аз също получавам като режисьор авторски и сродни права! Не може да не се получава достойното възнаграждение за това и не може толкова да е стеснена нишата за българското, че нашите творци, които все още и слава Богу са на високо равнище и има какво да кажат и на обществото, и на света, да нямат територия за излаз и за достойно възнаграждение, а не да работят като разносвачи на пици и да пишат през нощта!”, заяви водещата Илиана Беновска. Данаил Кирилов отговори, че според него българските творци са достойни творци. Водещата отбеляза, че това е само на хартия. Гостът й не се съгласи и призова да обърнем погледа към себе си, защото самите ние сме потребители на тяхното творчество. „Да Ви питам ли кое е последното стихотворение, което сте чели? Последното стихотворение, което сте чели, е „Прощално” на Никола Вапцаров, защо сте го цели? Защото излезе като чалга песен, пропуснал ли сте го?”, попита водещата. Събеседникът й отговори, че го е мярнал, но не му е направило впечатление, защото не познава субектите в този жанр. „Нека да четем, нека да се уважаваме, да спазваме дисциплината! Модерното е да се спазва закона, да се спазват правилата!”, призова народният представител. „Ще спрете ли фалшивите профили?”, попита на финала на разговора водещата. Гостът й отговори, че очакват законопроект от МС, който работи по тази инициатива. „Знам, че има работеща работна група, имахме някаква комуникация, надявам се всеки момент да имаме продукт. Включително, и тук подкрепям инициативата на колегите от ДПС, те върнаха този дебат в законодателството!”, завърши Данаил Кирилов разговора си с Илиана Беновска в ефира на „Радио К2” и „Канал 3” на 3 юни 2018 година.", "date": "2018.06.04", "title": "Данаил Кирилов, ГЕРБ: Очакваме скоро законопроект на МС за борба с фалшивите новини"}
{"url": "http://www.focus-news.net/news/2018/06/04/2529595/zhivko-todorov-kmet-na-stara-zagora-imame-nadpartiyno-obedinenie-v-stara-zagora-po-kazusa-s-preimenuvaneto-na-balgarskite-mestnosti.html", "text": "Имаме надпартийно обединение в Стара Загора по казуса с преименуването на българските местности. Това каза Живко Тодоров, кмет на Стара Загора, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от екипа на предаването.Наводненията в Стара Загора; Предстоящи ремонти и проекти за града; Образованието в Стара Загора и преквалификацията; Законът за превозвачите и затварянето на предприятията \r\nБеновска посрещна Живко Тодоров, който въпреки пътното произшествие на магистрала „Тракия“ и образувалото се голямо задръстване, пристигна навреме за своето участие. Кметът пожела да използва ефира на „Беновска пита“, за да успокои гражданите на Стара Загора след поредния порой и събиращата се вода в най-ниската точка на града – мостът над жп прелеза, който от години създава проблеми. Тодоров обясни, че проблемът е, че на мястото има само една шахта за оттичане, но от понеделник започва ремонт на целия мост, всички тръби ще бъдат подменени, а срокът за изпълнение е 4 месеца. Кметът потвърди, че това не са празни обещание и държи на думата си. Той обясни, че ВИК дружеството в града през следващите две-три години ще инвестира в подмяна на тръбите с по-големи и нови шахти за оттичане, тъй като липсата на цялостна канализация и достатъчно капацитет са причините за наводненията. Тодоров даде за пример ромския квартал в града, където изобщо няма канализация, част от улиците са с чакъл и при силен дъжд именно настилката запушва каналите.\r\nБеновска припомни, че след година и няколко месеца ще има местни избори и попита госта си дали ще бъде издигнат отново за кандидат-кмет на Стара Загора. Той отговори, че това предстои да се разбере, но има още работа за вършене, чието изпълнение е обещано преди 3 години. Водещата каза, че опозицията и главно БСП ще се опитат „да влязат в състезанието“, за да покажат „всички слаби страни под лупа“. Тодоров коментира, че работата на опозицията е именно тази – да показва грешките на управляващите, защото няма безгрешни и перфектни хора. Беновска попита госта си кои са важните неща, които се открояват в неговия мандат, и какво предстои да бъде свършено до края на мандата му през октомври 2019 година. Кметът на Стара Загора обясни, че започват много амбициозна програма за центъра на града, които е разкопан и всичко се подменя. На мястото на асфалтовите улици ще има пешеходна зона от гранит, която досега е липсвала в града, изграждат се детски площадки, възстановяват се шадраваните, озеленява се и други. По думи на кмета проектите ще бъдат завършени до празника на града тази година – 5-ти октомври. Кметът се похвали, че Стара Загора има най-големият нов парк от 90-та година насам – 90 декара изградена площ и 40 декара в процес на изграждане. Той обясни, че работят и по проект „Руски пазар“, които ще е изцяло за малките производители – селско стопанство, дрехи, книги и т.н., ул. „Капитан Петко Войвода“ ще бъде с 4 ленти до следващата пролет. В образователната сфера работят по изграждането на база за всяко едно училище в града, така че всяко от тях да бъде на едносменен режим, да има необходимото оборудване и адекватни условия за учене и преподаване. Беновска попита дали успяват да запалят младите хора и родителите им да се ориентират към професионално образование, тъй като Стара Загора е индустриална зона. Тодоров отговори, че донякъде успяват, но има много какво да се направи – изградена е индустриалната зона, в която държавата ще има 50% участие, с министъра на икономиката са набелязани следващите стъпки по доизграждането ѝ и заедно с университета и Зара Лаб – група от млади хора, работещи в ИТ сферата, ще обединят усилия да привличат повече младежи да се обучават в сферата на компютрите. Кметът обясни, че ще започнат обучения финансирани от общината по чужди езици и ИТ. Около 100 хиляди лева ще бъдат инвестирани в обучителния процес и именно квалифицираните кадри ще привлекат индустриалците. Тодоров подчерта, че е важно работодателите да са част от процеса. Ще се изгради и професионална гимназия с модерно оборудване, обединяваща обучението по ИТ, различните професионални направления и т.н. Целта ѝ ще е да обучава кадри, които след завършване веднага да могат да започнат работа. Беновска попита какво правят по въпроса с преквалификацията. Кметът на Стара Загора отговори, че голям наплив има за енергийния сектор и затова се организират преквалификационни курсове, които са инициатива на държавните предприятия – „Мини Марица-Изток“ и ТЕЦ „Марица-2“. Водещата каза, че Макрон със закона за превозвачите май няма да отстъпи пред искането на България да се отложи поне, ако не се отмени, закриването на мините, които според Европа са един от най-големите замърсители. Тодоров подчерта, че държавата може и трябва да се бори за по-големи отстъпки във времето и инвестициите в предприятия са задължителни, за да могат да отговарят на условията. Той зададе въпроса какъв ще бъде социалния ефект върху държавния бюджет, ако тези предприятия бъдат затворени и поясни, че в Марица-Изток работят над 7000 души, в ТЕЦ-2 над 2400, в частните – не по-малко от 2500, което прави над 10 000 пряко заети работници в енергийния сектор - техните семейства и фирмите доставчици също ще пострадат и ще останат без работа, което ще утежни бюджета, а и държавата ще бъде лишена от сравнително евтиния ток. Тодоров подчерта, че влагането на средства в модернизацията на предприятията ще даде възможност за развитие на региона и ще елиминира тези социални проблеми, а и дава енергийна независимост на държавата. „Дори и да се строи АЕЦ „Белене“ това не пречи на ТЕЦ-овете и те трябва да продължат да съществуват колкото се може по-дълго във времето“ каза още Тодоров. Беновска попита до каква степен държавата е склонна да инвестира в предприятията. Кметът на Стара Загора каза, че около 100 милиона са нуждите на предприятията и няма как тези пари да се противопоставят на възможния социален ефект от затварянето на предприятията. \r\nБъдещо кандидатиране за кмет\r\nБеновска попита какво ще е най-важното нещо, което Тодоров ще обещае и ще изпълни, ако се кандидатира отново за кмет. Тодоров каза, че човек трябва да работи със сърце и да обича града си, за да го развива по правилния начин, но най-важното е да се развие индустриалната зона, да се изградят нови предприятия, да се осигурят работни места и конкуренция на региона, което ще вдигне заплатите. Водещата попита коя е силната част на Стара Загора. Кметът на града обясни, че имат много кадри, които могат да бъдат на по-високо ниво, има производство с висока добавена стойност и постоянно трябва да се повишава качеството на работа, за да се привличат инвеститори. Тодоров подчерта, че в „Арсенал“ има 12 хиляди наети души и се търсят още.Сигурността и борбата с престъпността в града; Преименуване на местности с български наименувания\r\nВодещата отвори темата за сигурността и престъпността в региона и припомни за разстрела в Слънчев бряг. Тя обвърза случващото се с идеята на Тодоров за общинска полиция и го попита на какъв етап е проектът. Кметът на Стара Загора отговори, че се очаква законопроектът да влезе в зала скоро, да има звена, които да работят по този въпроси и общините да назначават служители, които да имат всички правомощия да пишат актове, да извършват проверки, да изисква личните документи и т.н. Беновска подчерта, че всъщност събитието на седмицата е, че са преименували над 800 местности с български наименувания и попита каква е причината ВМРО да обвинява турския консул в Пловдив, че се е намесил в казуса, а от изявлението на Николина Ангелкова става ясно, че според нея подобни промени трябва да бъдат обществено обсъждани. Тодоров обясни, че това е решение на Общинския съвет и презумцията е, че е добре да се заменят чуждите имена с български, където е възможно, но няма за цел да се влиза в конфликти, с когото и да било. „Това е една идея, която ВМРО пропагандират над 10 години в Общинския съвет в Стара Загора“ подчерта Тодоров. Беновска попита госта си дали става флагман на промяната и попита дали това предстои да се случи и в други региони. Кметът на Стара Загора каза, че не знае дали ще има други промени, не иска да става флагман, но ВМРО и Обединените патриоти си следват политиката и успяват да убедят съветниците – само трима са били против. Беновска предложи за слоган на кмета – „Живко Тодоров – регионалният надпартиен обединител“. Кметът каза, че не знае дали може да е такъв, но се надява хората в България да са по-обединени.\r\nТака завърши разговорът между Живко Тодоров и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 3-ти юни 2018-та година.", "date": "2018.06.04", "title": "Живко Тодоров, кмет на Стара Загора: Имаме надпартийно обединение в Стара Загора по казуса с преименуването на българските местности"}
{"url": "http://www.focus-news.net/news/2018/06/04/2529605/zapochva-glasuvaneto-v-parviya-etap-na-10-oto-yubileyno-izdanie-na-edinstvenata-potrebitelska-klasatsiya-lyubimite-marki.html", "text": "Днес в 12.00 часа започва гласуването в първия етап на 10-ото юбилейно издание на единствената потребителска класация „Любимите марки”. Това съобщиха организаторите на кампанията от сп. \"Business Lady\". От днес до 14 юни (включително) всеки потребител може да подкрепи предпочитаната от него марка в общо 35 категории, като гласува за нея на онлайн адрес www.mylovemarks.eu. По време на този първи кръг потребителите избират своите любими марки в падащо меню за всяка от подбраните категории. Този етап цели да отсее Топ 6 на най-предпочитаните брандове в различните отрасли. В следващия кръг продължават онези 6 марки в категория, събрали най-много потребителски гласове.\r\nПодбрани са 35 категории: \r\n1. Високоалкохолни напитки.\r\n2. Бутилирани води.\r\n3. Кафе и топли напитки.\r\n4. Ядки, чипс, солети.\r\n5. Захарни изделия.\r\n6. Месни продукти.\r\n7. Млечни продукти.\r\n8. Майонези, лютеници и сосове.\r\n9. Био продукти и супер храни.\r\n10. Козметика.\r\n11. Био и натурална козметика.\r\n12. Дермо и медицинска козметика.\r\n13.\tБебешка козметика.\r\n14.\tБебешки и детски продукти.\r\n15.\tАвтомобили.\r\n16.\tБяла и черна техника.\r\n17.\tЗаведения.\r\n18.\tУеб медии и сайтове.\r\n19.\tРадио.\r\n20.\tТелевизия.\r\n21.\tЗастрахователни компании и брокери.\r\n22.\tБългарска марка.\r\n23.\tБългарска марка – храни и напитки.\r\n24.\tФармацевтични продукти.\r\n25.\tВитамини и хранителни и добавки.\r\n26.\tБанки.\r\n27.\tФинтех компании.\r\n28.\tТуристически хотели и комплекси.\r\n29.\tТърговски центрове – мол.\r\n30.\tТърговски вериги.\r\n31.\tЕлектронна търговия.\r\n32.\tИТ и софтуерни продукти.\r\n33.\tЛюбим работодател.\r\n34.\tИновативни марки.\r\n35.\tПочистващи препарати.\r\nКласацията се провежда в три етапа. Втори етап ще се стартира на 18 юни и ще продържи до 24 юни (включително), като в този период потребителите могат да гласуват за до 3 от 6-те продължили марки в различните категории. Целта на този етап е да покаже кои 3 марки в отрасъл ще продължат в трети последен кръг на класацията. Третият етап стартира на 27 юни и ще продължи до 5 юли (включително). На този етап потребителите ще определят марка №1 във всяка категория. Във втори и трети етап, потребителите номинират или гласуват, като потвърждават избора си през линк, изпратен автоматично на електронната им поща, посочена за контакт. Непотвърдените гласове няма да се отчитат! \r\nПо повод 10 години класация “ЛЮБИМИТЕ МАРКИ” организаторите подготвят книга „Мисия: Любима Марка”. В нея ще бъдат събрани историите на успеха на онези марки, които печелят любовта и сърцата на потребителите, историите на успешните брандове.\r\nИнициативата се реализира за десета поредна година и е единствената класация, основана само върху мнението и нагласите на потребителите. „ЛЮБИМИТЕ МАРКИ” дава възможност на потребителите да определят марките, които обичат и които сред голяма конкуренция са спечелили тяхното доверие. За разлика от други класации, „ЛЮБИМИТЕ МАРКИ\" не разчита на жури при номинациите – те са свободни, основани единствено на потребителските предпочитания и не включват специални пазарни критерии. По този начин „ЛЮБИМИТЕ МАРКИ\" представя не експертното, а потребителското мнение за брандинга. \r\nВсяка година в класацията „ЛЮБИМИТЕ МАРКИ” взимат участие над 20 000 потребители. Инициативата е израз на потребителските предпочитания към дадени брандове в различни отрасли. И не просто на предпочитанията, а на една истинска емоционална привързаност към конкретни марки, които ако изчезнат биха ни липсвали. Любимите ни марки се избират единствено чрез гласуване от страна на крайните потребители.", "date": "2018.06.04", "title": "Започва гласуването в първия етап на 10-ото юбилейно издание на единствената потребителска класация „Любимите марки”"}
{"url": "http://www.focus-news.net/news/2018/06/04/2529606/sport-novak-dzhokovich-se-klasira-za-chetvartfinalite-na-rolan-garos.html", "text": "Новак Джокович се класира за четвъртфиналите на Откритото първенство на Франция по тенис за 12-ти път в кариерата си: шампионът от 2016-та година се наложи над испанеца Фернандо Вердаско с 6:3, 6:4, 6:2.\r\nЗа Джокович това беше четвърта победа в Париж този сезон след успехите над Рожерио Дутра Силва, Хауме Мунар и Роберто Баутиста Агут. \r\nВ следващия кръг бившият номер едно в света ще се изправи срещу италианския тенисист Марко Чеккинато, който отстрани Давид Гофен.", "date": "2018.06.04", "title": "Спорт: Новак Джокович се класира за четвъртфиналите на „Ролан Гарос“"}
{"url": "http://www.focus-news.net/news/2018/06/04/2529607/blagoevgrad-bez-problemi-se-osashtestvyava-preminavaneto-prez-gkpp-kulata.html", "text": "Без проблеми се осъществява преминаването през ГКПП „Кулата“. Това съобщиха за Радио „Фокус“ - Пирин от Гранична полиция. Спокоен е трафикът на ГКПП „Илинден“. Нормално интензивен е трафикът на останалите гранични пунктове с Република Гърция.\r\nЛора КАЛЧЕВА", "date": "2018.06.04", "title": "Благоевград: Без проблеми се осъществява преминаването през ГКПП „Кулата“"}
{"url": "http://www.focus-news.net/news/2018/06/04/2529608/plovdiv-shte-bade-domakin-na-natsionalna-konferentsiya-na-tema-pozitivnata-psihologiya-i-oblachnite-tehnologii-novi-horizonti-za-obrazovanieto.html", "text": "Градът ще бъде домакин на национална конференция на тема „Позитивната психология и облачните технологии: нови хоризонти за образованието“. Това съобщиха за Радио „Фокус“ – Пловдив от пресцентъра на Общината. Събитието ще се проведе на 4 и 5 юни в Дома на културата „Борис Христов”. Форумът ще разисква две от най-прогресивните тенденции в образованието, които предлагат качествена промяна днес, в името на по-добрата реализация на младите хора в бъдеще. Поканени са учители, директори, педагогически съветници, психолози, социални педагози и социални работници, образователни експерти, университетски преподаватели, студенти и докторанти, представители на Министерство на образованието и науката и други заинтересовани страни в сферата на образованието.\r\n„Община Пловдив, която се доказва като лидер в иновативните образователни решения за България, е съорганизатор на събитието, заедно с Педагогически факултет на Пловдивски университет и Център за творческо обучение. Участие в конференцията ще вземат уважавани университетски преподаватели като проф. Румен Стаматов, който ще говори за позитивната психология и съвременното образование, и доц. д-р Снежина Петрова от Нов български университет, която ще представи темата “Позитивната психология за позитивно образование отвъд различията“. Преподавателката от Нов български университет и специалист по Монтесори педагогика и терапия Ренета Венева ще направи специално представяне на тема „Монтесори педагогиката в светлината на позитивното образование“. За това какво прави едно „облачно“ училище във Великобритания ще научим от техническия директор на „Бюли Конвент“ господин Рори Стийл. От румънския ни гост Стефан Апътяну ще разберем повече за интегрирането на Google G Suite и облачни услуги в училищата отвъд Дунава“, добавиха от пресцентъра на Община Пловдив.\r\nОфициалното откриване на конференцията е в 13.00 часа. Събитието ще открие проф. д-р Запрян Козлуджов, ректор на Пловдивския университет.", "date": "2018.06.04", "title": "Пловдив ще бъде домакин на национална конференция на тема „Позитивната психология и облачните технологии: нови хоризонти за образованието“"}
{"url": "http://www.focus-news.net/news/2018/06/04/2529609/veliko-tarnovo-parkovete-v-grada-otnovo-shte-badat-obraboteni-sreshtu-balhi-i-karlezhi.html", "text": "Парковете във Велико Търново отново ще бъдат обработени срещу бълхи и кърлежи. Това съобщиха от пресцентъра на Общината. Третирането ще обхване както зоните за отдих в центъра, така и останалите части на Старата столица. Пръскането започна вчера и ще продължи и през днешния ден, като във всеки от двата дни работата ще започне в 22.00 часа.\r\nВ неделната вечер ще бъдат третирани парковете „Дружба”, „Марно поле”, „Ксилифор”, „Бузлуджа”, „Колю Фичето”, „Никола Габровски“. В 22.00 часа днес ще започне обработката на парковете „Картала”, „Акация“ (вкл. и боровата гора), „Майка България“, „Света гора“, „Руски” и „Лакото“ край Арбанаси. \r\nОколо всяка локация ще бъдат поставени необходимите стикери за използваните препарати и за 24-часовия карантинен период. Графикът подлежи на промени в зависимост от метеорологичните условия. Необходимо е времето да е тихо и сухо, а тревните площи – предварително окосени.", "date": "2018.06.04", "title": "Велико Търново: Парковете в града отново ще бъдат обработени срещу бълхи и кърлежи"}
{"url": "http://www.focus-news.net/news/2018/06/04/2529610/sofiya-premiera-na-kniga-v-stolichnata-biblioteka-sabira-dzhaz-i-pop-zvezdi.html", "text": "Столичната библиотека съвместно с JAZZ FM Radio и издателство „Медиатех” ще представят на 4 юни 2018 г., от 18:30 ч. в мраморното фоайе на Столичната библиотека „Живея за музиката. Автобиографията на един джазмен” - книга на един от корифеите на българската поп и джаз музика, ръководител на легендарния оркестър „София”, Димитър Симеонов – Мончо. Това съобщиха от пресцентъра на Столична община. Син на световно известната българска цигуларка проф. Недялка Симеонова, той отдава целия си живот на музиката като саксофонист, композитор, диригент и преподавател в Консерваторията. \r\nСпомени и музика на живо ще споделят Йорданка Христова, Камелия Тодорова, Мими Николова, Мими Иванова и Развигор Попов, Богдана Карадочева и Стефан Димитров, Нели Рангелова, Симеон Щерев, Венци Мицов, Христо Кидиков, Емануил Манолов – Бадема, Михаил Белчев и други. \r\nЩе бъде представена експозиция от фонда на Столична библиотека с творби на Димитър Симеонов – записи, ноти, школи. Ще чуете незабравими мелодии от позабравените вече грамофонни плочи на оркестър „София”. \r\nДжаз ФМ ще дари на Столична библиотека издадената в Полша плоча с изпълненията на оркестър „София“ със солист Камелия Тодорова на фестивала „Джаз джамборе“ във Варшава.", "date": "2018.06.04", "title": "София: Премиера на книга в Столичната библиотека събира джаз и поп звезди"}
{"url": "http://www.focus-news.net/news/2018/06/04/2529612/veliko-tarnovo-narodniyat-predstavitel-stanislava-stoyanova-organizira-priemna-za-zhitelite-na-selo-mihaltsi-i-selo-karaisen.html", "text": "Днес от 9.30 часа в село Михалци ще се проведе приемна за граждани на народния представител Станислава Стоянова и общински съветници от ГЕРБ - Павликени. Това съобщиха от пресцентъра на ПП ГЕРБ. От 11.00 часа народният представител Стоянова и общински съветници ще проведат приемна и за жителите на село Караисен.", "date": "2018.06.04", "title": "Велико Търново: Народният представител Станислава Стоянова организира приемна за жителите на село Михалци и село Караисен"}
{"url": "http://www.focus-news.net/news/2018/06/04/2529611/varna-dvizhenieto-po-avtomagistrala-cherno-more-ot-km-2329-do-km-3238-se-prenasochva-v-platnoto-posoka-varna-poradi-stroitelno-remontni-raboti.html", "text": "Пътните настилки в област Варна са мокри на места. Очакват се превалявания през деня, на места придружени с гръмотевици, предаде репортер на Радио „Фокус“ – Варна. Времето е ясно, видимостта е добра.\r\nПо данни на Агенция „Пътна инфраструктура“ движението в участъка пътен възел \"Невша\" – Млада Гвардия от км 375+800 до км 381+500 посока Варна се осъществява двупосочно в платното в посока София поради ремонтни дейности на асфалтовата настилка. Движението в участъка пътен възел \"Ветрино\" – Неофит Рилски от км 389+717 до км 393+600 се осъществява в ляво платно двупосочно в платното в посока София, поради ремонтни дейности на асфалтовата настилка. Затваря се пътен възел Неофит Рилски, като транспортните средства се пренасочват по път I-2 Русе - Варна. Слизането от автомагистрала “Хемус“ посока с. Габърница и с. Неофит Рилски се осъществява на пътен възел Ветрино. Затваря се връзката при пътен възел \"Неофит Рилски\" в посока Варна. Движението се пренасочва по път I-2 Русе – Варна, като качването на магистрала “Хемус“  се осъществява при пътен възел \"Девня\".\r\nДвижението по АМ „Черно море“ в участък от км 2+329 до км 3+238 се осъществява при пълно затваряне на платното и пренасочване на движението в платното посока Варна поради строително-ремонтни работи на виадукт „Звездица”, които ще продължат до есента.\r\nОстава ограничението за тежкотоварни автомобили МПС над 10 т по път І-9 граница Румъния - Дуранкулак - Балчик - Варна - Бургас - Звездец - Малко Търново - граница Турция, край област Варна от Кранево – Варна при км 83+100. Движението се осъществява по обходен маршрут: Кичево – Оброчище.  В участъка от км 125+000 до км 165+000 движението се осъществява с повишено внимание, поради монтаж на ограничителни системи.\r\nПо третокласната пътна мрежа по направление Старо Оряхово – Гроздьово от км 23+403 до км 41+705 и от км 0+000 до км 17+377 движението се осъществява в една лента поради частични ремонтни дейности на асфалтовата настилка. Организацията за движение е организирана с пътни знаци.\r\nМилена СТОЕВА", "date": "2018.06.04", "title": "Варна: Движението по автомагистрала „Черно море“ от км 2+329 до км 3+238 се пренасочва в платното посока Варна поради строително-ремонтни работи"}
{"url": "http://www.focus-news.net/news/2018/06/04/2529602/aleksandar-vulin-otgovori-na-kosovskiya-premier-nasilvate-zheni-i-ubivate-detsa-a-sega-iskate-pomirenie.html", "text": "След изявлението на косовския министър-председател Рамуш Харадинай, съгласно което Прищина ще се съгласи на помирение с Белград в замяна на признаване на независимостта на най-младата държава на Балканите, министърът на отбраната на Сърбия Александър Вулин направи рязък коментар, предава македонската информационна агенция „Макфакс“.\r\n„Дали сам измисли това или някой ти помогна?“, бе язвителният въпрос, отправен от Вулин. „Първо насилвате жени и убивате деца, палите села, ограбвате имоти, убивате полицаи и войници. Унищожихте десетки църкви и манастири, опитахте се да вземете незаконно територията на Сърбия, погазихте всяка дума, която сте дали в диалога в Брюксел, а сега помните, че Сърбия е приела всичко, и вие все още търсите помирение за конфликт, който Сърбия нито е търсила, нито е предизвикала. И да повторим още веднъж въпроса: сами ли го измислихте това или някой ви помогна?\", коментира Вулин. Тереза Герова", "date": "2018.06.04", "title": "Александър Вулин отговори на косовския премиер: Насилвате жени и убивате деца, а сега искате помирение"}
{"url": "http://www.focus-news.net/news/2018/06/04/2529613/dobrich-v-kavarna-zapochva-zapisvaneto-na-uchenitsi-ot-i-do-iv-klas-za-pluvno-lyato-2018.html", "text": "От днес до 22 юни в Каварна стартира записване за Плувно лято 2018 за ученици от I до IV клас. Това съобщиха от пресцентъра на Община Каварна. Разпределеното е в четири смени по 25 деца, които ще придобият и затвърдят своите първоначални умения по плуване. Смените са разпределени по следният начин: \r\nI смяна - от 2 до 13 юли; \r\nII смяна - от 16 до 27 юли; \r\nIII смяна - от 30 юли до 10 август; \r\nIV смяна - от 13 до 24 август. \r\nУчебната дейност \"Плувно лято\" е под ръководството на инструктор, медицинско лице и ръководители на групи. Заниманията ще се провеждат от 9.30 до 11.30 часа на централен плаж - Каварна. Първоначалното обучение и подготовка по плуване на деца е с цел укрепване на здравословното състояние и изграждане на двигателни навици и умения на новообучените участници в групите. Чрез плуването децата ще придобият концентрация, дисциплина, хигиенни навици, радост, емоции от колективната дейност, също така ще спомогне за правилното развитие на костната и дихателната система. \r\nЗаписването за Плувно лято 2018 се извършва на място, в отдел “Спорт и младежки дейности“ на адрес ул. “Добротица“ №27. Повече информация може да бъде получена на телефон 0570 8 55 67.", "date": "2018.06.04", "title": "Добрич: В Каварна започва записването на ученици от I до IV клас за Плувно лято 2018"}
{"url": "http://www.focus-news.net/news/2018/06/04/2529614/sofiya-vremenno-se-ogranichava-parkiraneto-v-uchastak-po-ul-bunaya-zaradi-zasnemane-na-klip.html", "text": "Временно се ограничава паркирането в участък по ул. „Буная“ заради заснемане на клип. Това съобщиха от пресцентъра на Столична община. Във връзка със снимките до 12.00 часа днес се забраняват престоят и паркирането на пътни превозни средства, с изключение на автомобилите на снимачния екип на ул. „Буная” между ул. „Русалка” и ул. „Оборище” – 15 (петнадесет) паркоместа.", "date": "2018.06.04", "title": "София: Временно се ограничава паркирането в участък по ул. „Буная“ заради заснемане на клип"}
{"url": "http://www.focus-news.net/news/2018/06/04/2529615/plovdiv-ostava-zabraneno-dvizhenieto-na-tezhkotovarni-motorni-prevozni-sredstva-nad-12-tona-po-patya-popovitsa-bolyartsi-zaradi-namalen-gabarit-na-patnoto-platno.html", "text": "Пътищата в Пловдивска област са сухи и нормално проходими. Това каза за Радио „Фокус“ – Пловдив дежурен от Областно пътно управление. До 10 юни движението по пътя Пловдив – Асеновград, от изхода на град Пловдив до град Асеновград, ще се извършва двупосочно в едното платно поради ремонтни дейности в участъка. До 30 юни движението по АМ „Тракия“ се извършва с максимална скорост до 90 км/час и повишено внимание в участъка от км 134 до км 156 поради извършване на краткотрайни ремонтни дейности. Движението на МПС до 12 тона в участъка се осъществява двупосочно в платното в посока София. Движението на тежкотоварни превозни средства над 12 тона по въпросния участък от магистралата е ограничено и в двете посоки, като водачите трябва да използват обходни маршрути. Остава забранено движението на тежкотоварни моторни превозни средства над 12 тона по пътя Поповица - Болярци заради намален габарит на пътното платно на мост.\r\nТрафикът на територията на град Пловдив е натоварен към този час. Колони от автомобили се образуват по булевардите „Цар Борис III Обединител“, „Христо Ботев“, „Шести септември“, „Васил Априлов“, „Никола Вапцаров“ и „Пещерско шосе“.\r\nВесела КРЪСТЕВА", "date": "2018.06.04", "title": "Пловдив: Остава забранено движението на тежкотоварни моторни превозни средства над 12 тона по пътя Поповица - Болярци заради намален габарит на пътното платно"}
{"url": "http://www.focus-news.net/news/2018/06/04/2529616/dobrich-dvizhenieto-po-pat-ii-71-silistra-dobrich-pri-selo-kolartsi-tryabva-da-se-osashtestvyava-s-povisheno-vnimanie-poradi-propadane-na-chast-ot-patnoto-platno.html", "text": "Пътните настилки са частично влажни заради превалявания от дъжд, предаде кореспондент на Радио „Фокус” – Варна. До 30 септември тази година движението по Околовръстния път на Добрич се осъществява с повишено внимание поради ремонтни дейности. Движението по път II-71 Силистра – Добрич в района на село Коларци трябва да се осъществява с повишено внимание поради пропадане на част от пътното платно. Ремонтните дейности продължават до 22 юни. Движението и по двата пътни участъка е регулирано с пътни знаци. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по лот 3 и лот 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е облачно, тихо е, възможни са нови превалявания от дъжд, температурата на въздуха е около 18 градуса. \r\nЖулиета НИКОЛОВА", "date": "2018.06.04", "title": "Добрич: Движението по път II-71 Силистра – Добрич при село Коларци трябва да се осъществява с повишено внимание поради пропадане на част от пътното платно"}
{"url": "http://www.focus-news.net/news/2018/06/04/2529618/orf-v-navecherieto-na-vizitata-na-vladimir-putin-vav-viena-sa-razpolozheni-nad-800-voennosluzheshti.html", "text": "По повод посещението на държавния глава на Руската федерация във Виена въоръжените сили на страната подкрепиха полицията в задачата й да гарантира реда и сигурността, отбелязва ORF, най-голямата обществена медия в Австрия. \r\nСъобщава се, че по време на визитата на лидера на Кремъл въздушното пространство над части от Виена, Долна Австрия и Бургенланд ще бъдат затворени за въздушния трафик. Над 800 австрийски войници ще защитават руския президент, стана ясно от съобщение за медиите от Министерството на отбраната на Австрия. \r\nОсвен това ще бъдат задействани 17 военни самолета, включително седем хеликоптера. Те ще бъдат използвани за патрулни полети и наблюдение на въздушното пространство.\r\nПутин ще посети Австрия по един специален повод. На 1 юни 1968 г. Австрия стана първата западноевропейска (и неутрална) страна, която подписва споразумение за доставка на природен газ с тогавашния СССР.\r\nПо повод 50-годишнината от подписването на договора между OMV и „Газпром“, във Виена се пристига Владимир Путин. \r\nВизитата на Путин ще бъде изключително важна с оглед не само на двустранните отношения между Австрия и Русия, но и в контекста на санкциите на Запада срещу Москва. Виена винаги е казвала „да“ на ограниченията, наложени на Русия заради анексирането на Кримския полуостров. Но в същото време Австрия е сред страните, които биха искали ситуацията да се промени. На 21 декември 2017 г. Съветът на ЕС удължи санкциите срещу Русия до 31 юли 2018 г. Само ден по-късно Австрия ще поеме ротационното председателство на ЕС.Тереза Герова", "date": "2018.06.04", "title": "ORF: В навечерието на визитата на Владимир Путин: Във Виена са разположени над 800 военнослужещи"}
{"url": "http://www.focus-news.net/news/2018/06/04/2529580/v-shumen-i-kyustendil-shte-se-sastoyat-parvite-dva-polufinala-ot-kampaniyata-na-mrrb-moyat-grad-e-moyata-krepost.html", "text": "Днес и утре (5 юни) в Шумен и в Кюстендил ще са първите два полуфинала на образователно-патриотичната кампания на МРРБ „Моят град е моята крепост“, в която актьорите Димитър Рачков и Васил Василев – Зуека ще изпитват ученици, съобщиха от пресцентъра на Министерството на регионалното развитие и благоустройството. След лятната ваканция ще се състоят другите два полуфинала – в Габрово и в Стара Загора, а през ноември ще е големият финал в София. В игри звездните водещи ще изпитват децата какво знаят за България и за родните си места. Партньор на МРРБ е Министерството на образованието и науката. \r\n„Целта на ученическите състезания е не просто да проверим какво децата са научили, а да ги накараме да се гордеят още повече с родните си места. Да ги мотивираме да намерят още причини да градят живота си там, където е сърцето – у дома“, казва министърът на регионалното развитие и благоустройството Николай Нанков. С помощта на МОН бяха излъчени отбори от всяка една от 28-те области. \r\nДнес в Шумен ще се състезават ученици от областите Варна, Добрич, Силистра, Шумен, Търговище, Разград и Русе. На 5 юни в Кюстендил сили ще премерят ученици от области София-град, София-област, Перник, Пазарджик, Благоевград и Кюстендил.\r\nДецата ще премерят знания в три състезателни кръга. В първия всеки отбор ще отговаря на два въпроса от родния му край, като ще трябва да познае обектите от снимката (културна и туристическа инфраструктура, финансирана от ОПРР). Във втори кръг участниците ще трябва да познаят изпълнителя и името на песента, от която ще чуят откъс. Последният кръг ще е колело на късмета с имената на всичките 28 области - всеки отбор отговаря на въпроси за района, който му се е паднал след завъртане на колелото. Петчленно жури ще оценява представянето на учениците. Негов председател е министър Нанков. Децата ще бъдат оценявани още от зам.-регионалния министър Деница Николова, зам.-министъра на образованието и науката Таня Михайлова, както и от кмета и областния управител от града-домакин. Всяко събитие ще бъде съпътствано от атрактивна програма, игра с публиката със забавни въпроси, скечове и музикални изпълнения. За всички участници ще има награди.\r\nУченическите състезания са част от мащабната кампания на МРРБ „Моят град е моята крепост“. Тя ще се разгърне в множество състезания с награди и през лятната ваканция.", "date": "2018.06.04", "title": "В Шумен и Кюстендил ще се състоят първите два полуфинала от кампанията на МРРБ „Моят град е моята крепост“"}
{"url": "http://www.focus-news.net/news/2018/06/04/2529617/bisera-yosifova-izkustvoved-s-tvorchestvoto-si-svetlin-rusev-izdigna-i-ni-ostavi-v-nasledstvo-edin-nerakotvoren-pametnik.html", "text": "С творчеството си Светлин Русев издигна и ни остави в наследство един неръкотворен паметник. Това каза за предаването „Съкровищницата на тайните“ по Радио „Фокус“ Бисера Йосифова, изкуствовед и бивш директор на Националната художествена галерия. Тя уточни, че академик Светлин Русев е незаменим художник и колекционер и една ярка, сложна, триизмерна личност. \r\n“Светлин Русев е колекционер по призвание. Колекционери като него не се намират, защото той напътстваше и новите колекционери, ограмотяваше ги. Неговите колекции, от една страна, са високо качествени. От друга страна, са спасителни акции. От трета страна, са откривателство. Кой щеше да знае Кирил Петров, ако не го колекционираше Светлин Русев? Той извади и приживе от забвението художниците на 30-те години, които бяха дезавоалирани поради много причини. Кой щеше да знае едни по-встрани останали автори от българския художествен живот? Кой щеше да знае за българския модернизъм от началото на 20-ти век? Кой щеше да оцени реставраторската, консерваторската работа?”, коментира Бисера Йосифова. Тя припомни, че Светлин Русев е наложил великия принцип сред колекционерите ако събират колекция, след това я правят публична, да я дарят или направят обществено достояние абсолютно безвъзмездно. “Светлин Русев, без да го величая излишно, направи това нещо, издигайки един неръкотворен паметник. Дай Боже всички, които той обучи, да следват неговия пример“, допълни изкуствоведа.", "date": "2018.06.04", "title": "Бисера Йосифова, изкуствовед: С творчеството си Светлин Русев издигна и ни остави в наследство един неръкотворен паметник"}
{"url": "http://www.focus-news.net/news/2018/06/04/2529620/ministar-valentin-radev-shte-predsedatelstva-zasedanie-na-saveta-pravosadie-i-vatreshni-raboti-v-lyuksemburg.html", "text": "Министърът на вътрешните работи Валентин Радев отпътува за Люксембург, където днес и на 5 юни ще се проведе заседание на Съвета „Правосъдие и вътрешни работи“. Това съобщиха от пресцентъра на МВР. Вътрешните министри ще направят преглед на досиетата, свързани с реформата на общата европейска система за предоставяне на убежище. Ще обсъдят също така предложението на Комисията за реформиране на визовия кодекс с оглед на новите предизвикателства в областта на сигурността и миграцията. Предвид действията, предприети от ЕС и държавите членки през последните години, които доведоха до намаляване на броя на пристигащите, ще бъде разгледана актуалната ситуация по средиземноморските миграционни маршрути. \r\nСред дискутираните теми ще бъдат по-нататъшно сътрудничество между компетентните органи за борба с тероризма и въздействието на първия цикъл на политиката на ЕС за организираната и тежка престъпност (2014-2017 г.)", "date": "2018.06.04", "title": "Министър Валентин Радев ще председателства заседание на Съвета „Правосъдие и вътрешни работи“ в Люксембург"}
{"url": "http://www.focus-news.net/news/2018/06/04/2529619/boyko-lambovski-poet-ne-e-normalno-da-si-izbirame-za-upravnitsi-generali.html", "text": "Не е нормално да си избираме за управници генерали. Това каза Бойко Ламбовски, поет, в интервю на Илиана Беновска в предаването „Беновска пита“ по „Канал 3“ и „Радио К2“, съобщиха от екипа на предаването.\r\nИлиана Беновска: И глътка въздух накрая с поета, анализатор и публицист - Бойко Ламбовски. Бойко, заповядай. \r\n Налага ли се на един поет да стане и анализатор?\r\nБойко Ламбовски: Поетът е анализатор по презумпция, защото да пишеш означава, че не си доволен от света, от себе си, от политиците и избираш най-концентрираната форма на тази словестност, за да заявиш своето несъгласие, така че дали ще го направиш със статия или стихотворение е само въпрос на избор.\r\nИлиана Беновска: Едно дете ми каза, когато разбра, че ще ми гостуваш, а то чете поезия и чете теб, попитай го моля те какво стихотворение би написал за настоящия кабинет? Детински въпрос, но то е метафора.\r\nБойко Ламбовски: Вероятно бих написал хумористично стихотворение, защото се предполага, че да избереш да говориш с поезия трябва да си не просто сатирик, а да гледаш малко в миналото в бъдещето, а и в отвъдното. А кабинетите, колкото и да ни се струват вечни, те падат, сменят се, отминават и идват едни хора, които после се оказва, че не са били достойни за доверие. Сменяват се от други хора, на които също вярваме и ги изтикваме с апломб и патос нагоре, а се оказва, че някой от тях краде, а друг се държи арогантно и ние пак се разочароваме.\r\nИлиана Беновска: Какво сатирично има в съвременната политика?\r\nБойко Ламбовски: Има много сатирично. \r\nИлиана Беновска: Какво ти дойде веднага наум?\r\nБойко Ламбовски: Дойде ми наум говоренето, което на моменти не е обрано и което чухме преди малко, че наподобява чалгаджийския стил в музиката, а има една такава лека разпасаност, даже тежка на моменти, която ако е уместна в шоубизбеса, като реалити формати, където е симпатична. Но в политиката се плаща по-скъпо, защото винаги се тълкува нееднозначно и там се слуша с хиляди уши и политика „по неволя“трябва да говори скучновато.\r\nИлиана Беновска: Излиза ли в такъв случай, че ти би предпочел говоренето на публичните прояви на настоящият президент Радев пред тези на премиера Борисов?\r\nБойко Ламбовски: Не, аз не ги меря по говорене и между другото, така най-речовит от нашите президенти беше Петър Стоянов, чийто политически устремления не ми пасваха напълно, но го слушах с удоволствие, защото имаше лека и гладка реч. Все пак ме интересува това, което ми казват политиците и аз не очаквам от тях да ме забавляват, а предпочитам да ме забавляват умни книги.\r\nИлиана Беновска: Какво чуваш от президента Радев? Какво ти казва той? Той може да цитира Хаджи Димитър, може да прави интересни метафорични алюзии, както може да уличава настоящия кабинет и лидера Борисов в сенчестост и автокрации. Какво чуваш?\r\nБойко Ламбовски: Чувам концентрирана реч, която пасва, ако не винаги на мен, то на големи части от нашият народ. Това очакват да чуят хората в не малка част от България.\r\nИлиана Беновска: Които са опозиционно настроени или ?\r\nБойко Ламбовски: Може би по-голямата част са опозиционно настроени. Аз все пак си мисля, че голяма роля играят в неговите изказвания и хората, които са покрай него.\r\nИлиана Беновска: Кой повече? Главният му секретар Иво Христов или съпругата му Десислава?\r\nБойко Ламбовски: Предполагам, че Иво Христов има сериозен пръст в това, тъй като той е един интелигентен човек.\r\nИлиана Беновска: Цениш го като публицист?\r\nБойко Ламбовски: Да, ценя го и като интелект, понеже той е умен човек, а и аз го познавам и мисля, че той върши добра работа там.\r\nИлиана Беновска: Ми да го бяхме избрали него за президент щом е толкова речовито писмовен.\r\nБойко Ламбовски: Не е достатъчно да си само писмовен, за да си добър политик и президент. Историята познава хора, които не са били речовити, нито пък са имали публична харизма, а се справяли със задълженията си, както и обратното.\r\nИлиана Беновска: Радев с какво е харизматичен?\r\nБойко Ламбовски: Не бих казал, че той е особено харизматичен, но той е много точен вероятно от тази военна дисциплина, която е форматирала неговият облик. Образованието и практиката му са го направили много обран и с много премерена реч \r\nИлиана Беновска: Но това не е ли черно-бяла визия, точно този начин на говорене? Военната дисциплина няма 50 нюанса сиво, ако приемеш иронията ми в случая. Там има – това да, това не и точка по въпроса.\r\nБойко Ламбовски: За мен не нормално генерали да управляват една успешна държава.\r\nИлиана Беновска: Не сме във военно положение.\r\nБойко Ламбовски: Аз мисля, че това се дължи на едно стресово състояние на нашето общество по време на проточилият се преход. Уплахът на българите от това, което им се случи тогава, доведе дотам, че хората закопняха за „пагон“, който да им излезе начело, защото изгубиха доверие в политическата класа като цяло. Аз не смятам, че това е добър признак за една просперираща демократична държава.\r\nИлиана Беновска: Това го казваш само за генерал Радев или и за генерал Борисов?\r\nБойко Ламбовски: И за двамата. Аз не искам да твърдя, че имат лоши качества като политици, а искам да кажа, че не е нормално да си избираме за управници генерали. Тяхното място е в техните тясно-професионални неща.\r\nИлиана Беновска: А по-подходяща ли е дамата, която язди черни кобили и да не я наричам жукей...\r\nБойко Ламбовски: Коя е тя?\r\nИлиана Беновска: Корнелия Нинова.\r\nБойко Ламбовски: Не мога да кажа, защото тя не е управлявала. \r\nИлиана Беновска: Да, но тя иска и се стреми да управлява.\r\nБойко Ламбовски: За да станеш шеф на партия значи искаш да станеш министър-председател иначе какво ще правиш там. Не мога да кажа това, но ние сами разбираме дали сме направили правилния избор или не, поне след една две години, когато видим какво се случва.\r\nИлиана Беновска: Избори чукат на вратата. Ще има евроизбори май месец и местни избори през октомври, така че ще можем да си сверим часовниците и да видим кой ще надделее на евроизборите и после за местните избори.\r\nБойко Ламбовски: Спомняме си, че Станишев изгуби европейските избори и това даде сериозно отражение.\r\nИлиана Беновска: За съжаление той загуби и като лидер на Партията на европейските социалисти като председател на лявото обединение на партиите, колкото и сега Корнеля Нинова да се фука, че дошъл сега ляв министър-председател начело на Испания.\r\nБойко Ламбовски: Това се случи в следствие и на Каталуния и на други корупционни действия. Всъщност лявото и дясното в Европа и в България носят все по-фикционален характер. Виждаме, че политиките, които правят – тези, които са под знамето на левите са десни и обратното. Ак си спомняте плоския данък беше въведен от лявото правителство в България.\r\nИлиана Беновска: Плоският данък, да. Той беше въведен от правителството на Станишев.\r\nБойко Ламбовски: Особено у нас тези определения ляво и дясно има историко-носталгични причини за различните привързаности, а не на реални политики в момента.\r\nИлиана Беновска: Да те върна към онова, за което ми се иска да говорим, за свободията, за чалга говоренето, некомпетентното говорене, фалшивите новини, писането от фалшиви профили, на които се плаща, за да създават в обществото умишлено омраза, напрежение, лъжа. Как да се преборим с това? Ето виждаш, че политиците..беше тук Данаил Кирилов и аз ги мъча непрекъснато. Сигурно някой и мен ще обвини в черно-бяло гледане, но аз съм със собственото си име във Фейсбук и със собственото си лице, както и сега аз и ти седим тук със собствените си лица и имена и не сме се скрили зад някаква картинка. Порочно ли е да искаме авторите да се афишират?\r\nБойко Ламбовски: Нормално е да го искаме. Тази анонимност е като избуяло жабешко крякане в едно блато.\r\nИлиана Беновска: Нали знаеш, че престъпниците обикновено гледат да са анонимни?\r\nБойко Ламбовски: Така е. Приличните хора се появяват с името си, но това променя и медийния ланшафт, защото всеки, който се изказва в тези форми той говори пред огромна публика, което преди е било възможно само на официалните политици и журналисти, свещеници, царе и императори.\r\nИлиана Беновска: Тогава да не се крият, като е толкова голямата работа да се покаже кой е.\r\nБойко Ламбовски: Сега на практика всеки може да осъществява всякакви журналистически функции, обаче анонимността дава параван, зад който хора с морална нищета могат да си правят каквото си искат. Дори одеве чух името на Юлян Петров, който беше виден критик.\r\nИлиана Беновска: Извинете ме, но не зная кой е той.\r\nБойко Ламбовски: Беше редактор в списание „Факел“ и работеше с Георго Борисов преди 20 години, а после се ожени във Великобритания и отиде там. Той е един от създателите на Нов български университет. Споменавам го него, защото тези литератори избраха друго поприще по една или друга причина. Някои от тях се заеха с политика с образование или бизнес, в което няма нищо лошо, но навлязоха в културата много случайни фигури и тази многогласица, която наистина като блато забалбука отвсякъде, направи така, че може вече да се изкаже теоретично пред няколко милиарда във Фейсбук, където може да напсуваш когото си пожелаеш и да се скриеш зад фалшиво име. Това създава чувство на всепозволеност и допълнително засилва стресът в обществото дошъл от политиката и от икономическата нищета.\r\nИлиана Беновска: Добре, ние ще продължим и ще си позволявам да те каня по-често. Ще изчакаме това, което спомена Данаил Кирилов, че ще има становище на двете комисии, правната и на тази за гражданското общество, а именно за Фексбук, за писането и за контакт в социалните мрежи. Ако наистина имаме единомислие ще съберем още хора около нас, за да подкрепим и да се случат нещата.\r\nБойко Ламбовски: Да, действително и това си заслужава.", "date": "2018.06.04", "title": "Бойко Ламбовски, поет: Не е нормално да си избираме за управници генерали"}
{"url": "http://www.focus-news.net/news/2018/06/04/2529621/sliven-narodniyat-predstavitel-ot-gerb-galya-zaharieva-organizira-priemen-den-v-grada.html", "text": "Народният представител от ГЕРБ и заместник-председател на Комисията по образованието и науката Галя Захариева организира приемен ден в Сливен днес. Това съобщиха от пресцентъра на ПП ГЕРБ. Приемната ще се проведе от 10.30 до 12.00 часа в офиса на ГЕРБ в Сливен на адрес: ул. \"Цар Освободител\" № 17. Предварителното записване за среща с депутата Галя Захариева е на тел. 044/63 32 23 или на място в офиса на партията.", "date": "2018.06.04", "title": "Сливен: Народният представител от ГЕРБ Галя Захaриева организира приемен ден в града"}
{"url": "http://www.focus-news.net/news/2018/06/04/2529623/stara-zagora-vavezhda-se-vremenna-organizatsiya-na-dvizhenieto-vav-vrazka-s-rekonstruktsiyata-na-zhp-nadlez.html", "text": "Във връзка с извършване на реконструкция на надлеза над жп линията и бул. „Славянски“, движението за всички видове моторни превозни средства ще бъде спряно за времето от днес до 1 декември 2018 г. по бул. „Патриарх Евтимий“ в участъка южно от ул. „Братя Жекови“ - надлез над жп линия и бул. „Славянски“ до предприятие „Бисер Олива“ АД, както и подходите към бул. „Славянски“. Това съобщиха от пресцентъра на Община Стара Загора. Преминаването на пешеходци по моста, по време на извършване на ремонтните дейности, също ще бъде забранено. Регламентирано те ще могат да се движат в посока север-юг и обратно, през подлеза на жп гарата.\r\nВодачите на моторни превозни средства ще използват обходни маршрути за движение както следва:\r\n- в посока изток – запад: бул. „Никола Петков“, ул. „Ангел Кънчев“, ул. „Христо Ботев“, бул. „Руски“ и бул. „Славянски“.\r\n- посока юг – север и север - юг: ул. „Промишлена“, ул. „Войвода Стойчо Черногорски“, ул. „Индустриална“ и ул. „Анастасия Тошева“.\r\nВодачите на транзитно преминаващите моторни превозни средства ще използват околовръстните пътища на гр. Стара Загора – път I-5 и II-66.\r\nВременни маршрути на обществен транспорт:\r\nТролейбусни линии\r\nЛиния №2: По маршрута си до бул. „Патриарх Евтимий“, надясно по „Гурко“, наляво по ул. „Отец Паисий“, надясно по бул. „Славянски“, ул. „Анастасия Тошева“, ул. \"Войвода Стойчо Черногорски\" до бул. „Патриарх Евтимий“, надясно по бул. „Патриарх Евтимий“, кв. „Кольо Ганчев“ и обратно.\r\nЛиния №26: По маршрута си до бул. „Цар Симеон Велики“, надясно по ул. „Отец Паисий“, надясно по бул. „Славянски“, ул. „Анастасия Тошева“, по ул. „Войвода Стойчо Черногорски“ до бул. „Патриарх Евтимий“, надясно по бул. „Патриарх Евтимий“, кв. „Кольо Ганчев“ и обратно.\r\nАвтобусни линии\r\nЛиния №12 от кв. „Зора“: По маршрута си до бул. „Патриарх Евтимий“, надясно по ул. „Генерал Гурко“, наляво по бул. „Руски“, надясно по бул. „Славянски“, ул. „Анастасия Тошева“, наляво по ул. „Войвода Стойчо Черногорски“ надясно по бул. „Патриарх Евтимий“, надясно ул. „Промишлена“, ул. „Анастасия Тошева“, по ул. Димчо Стаев“ до кв. „Железник“.\r\nЛиния №12 от кв. „Железник“: По маршрута си до сп. „Баумакс“, наляво по ул. „Войвода Стойчо Черногорски“, надясно по ул. „Промишлена“, ул. „Анастасия Тошева“, надясно по бул. „Славянски“, наляво по бул. „Руски“, надясно по ул. „Генерал Гурко“, наляво по бул. „Патриарх Евтимий“, по маршрута си до кв. „Зора“.\r\nЛиния №15 и 23: По маршрута си до бул. „Патриарх Евтимий“, надясно по ул. „Генерал Гурко“, наляво по ул. „Отец Паисий“, надясно по бул. „Славянски“, ул. „Анастасия Тошева“, по ул. „Войвода Стойчо Черногорски“, до бул. „Патриарх Евтимий“, надясно по бул. „Патриарх Евтимий“ до съответното населено място и обратно. \r\nЛиния №51: По маршрута си до ул. „Генерал Гурко“, надясно по бул. „Патриарх Евтимий“, надясно по ул. „Христо Ботев“, наляво по бул. „Руски“, по бул. „Славянски“, ул. „Анастасия Тошева“, по ул. „Войвода Стойчо Черногорски“, наляво по бул. „Патриарх Евтимий“, обръща и влиза в локалното платно – изчаква на сп. „Топливо“ и обратно.\r\nЛиния №204: Временно се спира.\r\nПревозните средства на „Тролейбусни и автобусни превози“ ЕООД ще спират на всички установени спирки по новия маршрут. Ще бъде обособена нова спирка, която ще обслужва линия № 26 по ул. „Отец Паисий“ в участъка между бул. „Цар Симеон Велики“ и ул. „Генерал Гурко“.\r\nПроменя се интервала на обслужване на следните тролейбусни и автобусни линии, както следва:\r\nЛИНИЯ №51 (в сила от 4 юни 2018 година)\r\nкв. „Три чучура-север” – ДАИ \r\nв работни дни от \r\nкв. ”Три чучура-север” 05.50; 06.00; 06.20; 06.40; 07.00; 07.10; 07.20; 07.45; 08.10; 08.30; 08.50; 09.10; 09.30; 09.50; 10.10; 10.30; 10.50; 11.10; 11.30; 11.50; 12.10; 12.30; 12.50; 13.10; 13.30; 13.50; 14.10; 14.30; 14.50; 15.10; 15.30; 15.50; 16.10; 16.30; 16.50; 17.20; 17.35; 17.50; 18.10; 18.30; 18.50; 19.10; 19.30; 19.50; 20.30; 21.30;\r\nв работни дни \r\nот ДАИ\t05.40; 06.40; 07.00; 07.20; 07.40; 07.50; 08.00; 08.30; 08.50; 09.10; 09.30; 09.50; 10.10; 10.30; 10.50; 11.10; 11.30; 11.50; 12.10; 12.30; 12.50; 13.10; 13.30; 13.50; 14.10; 14.30; 14.50; 15.10; 15.30; 15.50; 16.10; 16.30; 16.50; 17.10; 17.30; \r\nЗабележка: Курсовете. преминаващи през ДАИ в работни дни в 05.40; 07.10; 08.00и 17.10 часа влизат в района на „Петрол”.\r\nв работни дни \r\nот спирка Алана\t17.50; 18.00; 18.15; 18.35; 18.50; 19.10; 19.35; 19.50; 20.10; 20.50; 21.50;\r\nв почивни дни от \r\nкв. „Три чучура-север”\t06.15; 06.45; 07.15; 07.45; 08.15; 08.45; 09.15; 09.45; 10.15; 10.45; 11.15; 11.45; 12.15; 12.45; 13.15; 13.45; 14.15; 14.45; 15.15; 15.45; 16.15; 16.45; 17.15; 17.45; 18.15; 18.45; 19.15; 19.45; 20.30; 21.30;\r\nв почивни дни\r\nот спирка Алана\t06.50; 07.20; 07.50; 08.20; 08.50; 09.20; 09.50; 10.20; 10.50; 11.20; 11.50; 12.20; 12.50; 13.20; 13.45; 14.15; 14.45; 15.15; 15.45; 16.15; 16.45; 17.15; 17.45; 18.15; 18.45; 19.15; 19.45; 20.15; 21.00; 22.00;\r\nЛИНИЯ №2 (в сила от 4 юни 2018 година)\r\nстадион „Берое” – Мототехника\r\nв работни дни\r\nот стадион \"Берое\" 05.30; 06.00; 06.20; 06.40; 06.55; 07.10; 07.25; 07.40; 08.00; 08.20; 08.40; 09.00; 09.20; 09.40; 10.00; 10.20; 10.40; 11.00; 11.20; 11.40; 12.00; 12.20; 12.40; 13.00; 13.20; 13.40; 14.00; 14.20; 14.40; 15.00; 15.20; 15.40; 16.00; 16.20; 16.35; 16.50; 17.05; 17.20; 17.40; 18.00; 18.30; 19.00; 19.30; 20.00; 20.30; 21.00; 21.30; 22.00;\r\nв работни дни\r\nот Мототехника 05.00; 05.30; 06.05; 06.40; 07.00; 07.20; 07.40; 07.55; 08.10; 08.30; 08.50; 09.05; 09.20; 09.40; 10.00; 10.20; 10.40; 11.00; 11.20; 11.40; 12.00; 12.20; 12.40; 13.00; 13.40; 14.00; 14.20; 14.40; 15.00; 15.20; 15.40; 16.00; 16.20; 16.40; 17.00; 17.20; 17.35; 17.50; 18.10; 18.40; 19.10; 19.40; 20.10; 20.40; 21.10; 21.40; 22.00;\r\nв почивни дни \r\nот стадион „Берое\" 06.00; 06.35; 07.30; 08.00; 08.30; 09.00; 09.30; 10.00; 10.30; 11.00; 11.30; 12.00; 12.30; 13.00; 13.30; 14.00; 14.30; 15.00; 15.30; 16.00; 16.30; 17.00; 17.30; 18.00; 18.30; 19.00; 19.30; 20.00; 20.30; 21.00; 21.30; 22.00;\r\nв почивни дни \r\nот Мототехника 06.00; 06.20; 06.45; 07.15; 07.45; 08.15; 08.45; 09.15; 09.45; 10.15; 10.45; 11.15; 11.45; 12.15; 12.45; 13.15; 13.45; 14.15; 14.45; 15.15; 15.45; 16.15; 16.45; 17.15; 17.45; 18.15; 18.45; 19.15; 19.45; 20.15; 20.45; 21.15; 22.05;\r\nЛИНИЯ №26 (в сила от 4 юни 2018 година)\r\nкв. „Железник” – Мототехника\r\nв работни дни\r\nот кв. ”Железник” 05.55; 06.25; 06.55; 07.25; 07.55; 08.25; 08.55; 09.25; 09.55; 10.25; 10.55; 11.25; 11.55; 12.25; 12.55; 13.25; 13.55; 14.25; 14.55; 15.25; 15.55; 16.25; 16.40; 16.55; 17.25; 17.55; 18.25; 18.55; 19.25; 19.55; 20.25;\r\nв работни дни\r\nот Мототехника 05.50; 06.25; 06.55; 07.25; 07.55; 08.25; 08.55; 09.25; 09.55; 10.25; 10.55; 11.25; 11.55; 12.25; 12.55; 13.25; 13.55; 14.25; 14.55; 15.25; 15.55; 16.25; 16.55; 17.30; 17.55; 18.25; 18.55; 19.25; 19.55; 20.25; 20.55;\r\nВременната сигнализация с пътни знаци ще се постави и поддържа от Изпълнителя по време строително-ремонтните работи. Движението на МПС ще се нормализира незабавно след приключване на строително-ремонтните дейности.", "date": "2018.06.04", "title": "Стара Загора: Въвежда се временна организация на движението във връзка с реконструкцията на жп надлез"}
{"url": "http://www.focus-news.net/news/2018/06/04/2529625/blagoevgrad-shofyorite-da-se-dvizhat-s-povisheno-vnimanie-v-rayona-na-kresnenskoto-defile-i-prohoda-predel-poradi-povishena-opasnost-ot-padashti-kamani.html", "text": "Шофьорите да се движат с повишено внимание в района на Кресненското дефиле и прохода Предел поради повишена опасност от падащи камъни. Това каза за Радио „Фокус“ – Пирин дежурният служител в Областно пътно управление-Благоевград.  Нормално интензивно е движението по главен път Е-79 и АМ „Струма“ в участъка от областта. Няма ремонтни дейности по първокласните и второкласните пътища в региона.\r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nЛора КАЛЧЕВА", "date": "2018.06.04", "title": "Благоевград: Шофьорите да се движат с повишено внимание в района на Кресненското дефиле и прохода Предел поради повишена опасност от падащи камъни"}
{"url": "http://www.focus-news.net/news/2018/06/04/2529624/sofiya-vavezhda-se-vremenna-organizatsiya-na-dvizhenieto-za-zasnemane-na-balgarski-serial.html", "text": "Въвежда се временна организация на движението за заснемане на български сериал „Слънчев бряг”. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на снимачния екип, без да се засягат местата в режим на пратено паркиране „служебен абонамент”, както следва: \r\n- От 16.00 до 19.30 часа днес на ул. „Париж” между бул. „Кн. Александър Дондуков” и ул. „Врабча”.", "date": "2018.06.04", "title": "София: Въвежда се временна организация на движението за заснемане на български сериал"}
{"url": "http://www.focus-news.net/news/2018/06/04/2529626/gabrovo-stroitelno-montazhni-deynosti-se-izvarshvat-v-uchastak-ot-patya-mezhdu-sevlievo-i-selo-draganovtsi.html", "text": "Строително монтажни дейности текат в участък от пътя между Севлиево и село Драгановци. От Областно пътно управление – Габрово. Това съобщиха за Радио „Фокус“ – Велико Търново, че водачите трябва да карат с повишено внимание в отсечката от км 0+000 до км 14+600. Срокът за приключване на дейностите е 22 юни. Условията за пътуване в региона са нормални. Времето е ясно и слънчево. Трафикът е интензивен. В едната лента се пренасочва движението в друг участък от път Севлиево – Драгановци. В отсечката от км 7+331 до км се 13+138 се извършва укрепване на стена и ремонт на съоръжения. Дейностите трябва да приключат до края на октомври. Трафикът в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. Ремонт тече и по път II-44 Драгановци – Габрово в участъка от км 16+970 до км 17+175, където движението също е в едната лента. В района е поставена е необходимата пътна сигнализация, а дейностите ще продължат до края на май.\r\nЛуиза ТРАНЧЕВА", "date": "2018.06.04", "title": "Габрово: Строително-монтажни дейности се извършват в участък от пътя между Севлиево и село Драгановци"}
{"url": "http://www.focus-news.net/news/2018/06/04/2529628/pregled-na-osnovnite-temi-v-burgaskiya-pechat.html", "text": "„Черен старт на летния сезон. Отело от Ямбол разстреля хазартен бос“ е водещото заглавие на всекидневника „Черноморски фар“. „Стрелецът е хванат в опит да напусне страната“ и „Двама братя се удавиха в морето край Поморие“, са подзаглавията на статията. „Обединените усилия ще върнат круизите в Черно море“ е другото заглавие в ежедневника. Пристанищата от Черноморския регион започнаха реални действия по изпълнение на круизните пътувания в региона на Черно море. „Хартиеното билетче става 1.50 лева“ е следващо заглавие в днескашния брой на вестника. „Купувайте си електронни карти, съветват от общинския превозвач“, е подзаглавието на статията. Тече тестовият период за въвеждане в експлоатация на валидаторите в 7-те нови автобуса „Соларис Метростайл“. „Бегликташ окъпан в светлина и звук“ и „Малката Рижа прекара рождения си ден в ареста“, са други теми в днескашното издание.", "date": "2018.06.04", "title": "Преглед на основните теми в бургаския печат"}
{"url": "http://www.focus-news.net/news/2018/06/04/2529630/stara-zagora-v-grada-shte-bade-otkrita-izlozhba-na-detski-hudozhestveni-shkoli-kam-tsentara-za-podkrepa-za-lichnostno-razvitie.html", "text": "Общината и Центърът за подкрепа за личностно развитие организират годишна изложба на школите по малка пластика, живопис и приложни изкуства към Центъра. Тя е посветена и на 30-годишнината от създаването на Школата по малка пластика. Това съобщиха от пресцентъра на Община Стара Загора. Експозицията ще бъде открита в 17.00 часа днес в зала „Лубор Байер“.\r\nШколата по малка пластика към Центъра за подкрепа за личностно развитие е създадена през 1988 година от Слави Славов, който и досега е неин ръководител. В ателието деца от 5 до 14 години моделират с глина и други пластични материали различни маски, герои от приказки, любими животни, човешки фигурки и всичко друго, което ражда детската фантазия. По-напредналите работят с гипс и дърво. Всяка година децата участват със свои творби в национални и международни изложби и пленери. Много от тях продължават образованието си в художествени училища и висши учебни заведения по изкуства и архитектура.\r\nНад 2000 деца са посещавали школата през изминалите години. Възпитаници на Слави Славов печелят престижни награди от национални конкурси в Казанлък, София, Бургас, Ловеч, Козлодуй, Пловдив, Поморие и др. Имат и много награди от международни изяви в Русия, Беларус, Франция, САЩ, Турция.\r\nПо повод 24 май т. г. година школата получи престижната награда „Млада Загора“ на Община Стара Загора в сферата на Култура и изкуство за завоювани призови места в международни и национални конкурси и за формиране на естетически и творчески умения.", "date": "2018.06.04", "title": "Стара Загора: В града ще бъде открита изложба на детски художествени школи към Центъра за подкрепа за личностно развитие"}
{"url": "http://www.focus-news.net/news/2018/06/04/2529631/emsc-zemetresenie-ot-28-po-rihter-e-registrirano-v-rayona-na-skopie.html", "text": "Земетресение с магнитуд от 2,8 по скалата на Рихтер е регистрирано в района на Скопие в 21:29 часа (местно време) в неделя, показва справка на официалната интернет страница на Европейския средиземноморски сеизмологичен център (EMSC). \r\nТрусът е бил с епицентър на шест километра източно от македонската столица и на шест километра югозападно от Арачиново, с дълбочина от един километър под земната кора. \r\nНяма данни за пострадали или материални щети.Тереза Герова", "date": "2018.06.04", "title": "EMSC: Земетресение от 2,8 по Рихтер е регистрирано в района на Скопие"}
{"url": "http://www.focus-news.net/news/2018/06/04/2529622/kathimerini-gartsiya-za-pregovorite-za-imeto-na-makedoniya-topkata-e-v-tyahnoto-pole.html", "text": "Говорителят на гръцкото правителство Димитрис Цанакопулос заяви, че управляващите в Македония (в източника - Бившата югославска република Македония) са тези, които би трябвало да направят следващия ход в текущите преговори, целящи разрешаването на спора за името, отбелязва електронното издание на вестник Kathimerini. \r\n„Гръцкото правителство чака (Зоран) Заев да направи решителната стъпка за постигане на споразумение. Топката е в тяхното поле\", подчерта Цанакопулос пред телевизионния канал Kontra.\r\nСъгласно думите му, не може да се предвиди кога министър-председателите на двете страни, Алексис Ципрас и Зоран Заев, ще проведат планирания разговор по телефона, което е индикация, че преговорите преминават към крайната им фаза.\r\nПерспективите за пробив остават неясни, тъй като дискусиите на техническо ниво между двете страни са изпълнени с препятствия.В коментарите си през уикенда Заев заяви, че е „оптимист\", но някои „технически подробности\" остават да бъдат решени, добавяйки, че той ще се обади на гръцкия си колега, когато тези проблеми бъдат решени.\r\nНякои източници твърдят, че договарянето на сделката вероятно ще продължи дълго, не на последно място поради факта, че Заев е изправен пред значителен натиск в страната си, като например протести от страна на опозицията.\r\nУсилията за разрешаване на спора за името съживи отношенията между двете страни, след като години наред Гърция блокира опитите на Македония да се присъедини към Европейския съюз и НАТО.Тереза Герова", "date": "2018.06.04", "title": "Kathimerini: Гърция за преговорите за името на Македония: Топката е в тяхното поле"}
{"url": "http://www.focus-news.net/news/2018/06/04/2529632/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-tvraditsa-i-elena-zaradi-propadane-na-patnoto-platno.html", "text": "Натоварен е трафикът по улица „Магистрална“ в областния център. Интензивно е движението и в района на пътен въззел „Качица“, Южен пътен възел и по „Беляковско шосе“. Колони от автомобили има по бул. „Бълагрия“, около Кооперативния пазар и пощата, предаде репортер на Радио „Фокус“ – Велико Търново. Настилките в града са сухи, времето – ясно и слънчево. Две улици в старата градска част – „Силвестър Панов“ и „Шейново“ са затворени, поради ремонт на водопроводна мрежа. Други въведени ограничения във Велико Търново няма. Екипи на полицията следят за правилното протичане на движението. Патрули има на входовете и изходите на старата столица. Отворен за движение е Проходът на Републиката, но там все още е в сила предупреждението за опасност от падащи камъни. В едната лента се осъществява движението в участък от пътя между Твръдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 5 юли. Затворен за товарни автомобили над 10 тона е път -551 Дебелец - Средни колиби - Елена. Обходният маршрут е през Дебелец - В.Търново - Лясковски кантон - Миндя - Елена и обратно.\r\nЛуиза ТРАНЧЕВА", "date": "2018.06.04", "title": "Велико Търново: В едната лента се осъществява движението в участък от пътя между Твръдица и Елена заради пропадане на пътното платно"}
{"url": "http://www.focus-news.net/news/2018/06/04/2529633/dimitar-margaritov-kzp-noviyat-preporachitelen-stil-na-brandirane-na-hranite-svetofarni-etiketi-shte-ni-orientira-za-kolichestvoto-vredni-veshtestva-koito-se-sadarzhat-v-produkta.html", "text": "Новият препоръчителен стил за брандиране на храните „Светофарни етикети“ ще ни ориентира за количеството вредни вещества, които се съдържат в продукта. Това каза пред в сутрешния блок „Добро утро, България“ на Радио \"Фокус\" председателят на КЗП Димитър Маргаритов. Той разказа за ползите на новия бранд. „Това е един иновативен модел за оценка на хранителните качества на определени продукти, които големи компании смятат да брандират по този нов начин с трите цвята на светофара - зелено, жълто и червено и за това е сравнението него. По този начин ще се обозначават съставките и тяхното съотношение в различните продукти, когато говорим за сол, захар и мазнини, в зависимост от това дали са в оптималната консистенция за дневния прием или в някаква степен я надвишават. Знаете, че в днешно време е ясно за човешкия организъм, кои са оптималните количества, от тези вещества, които в прекомерна доза, могат да бъдат вредни. Целта тук е да се покаже на хората по нагледно и по-лесно за възприятие в даден продукт, какво всъщност е съотношението\", коментира Маргаритов. Той уточни, че това е добре за младите хора и деца, защото така по-лесно ще могат да се ориентират. Той допълни, че в момента по-малко се замисляме за съдържанието на хранителните продукти, а с новото брандиране се очаква да се замислим повече за избора, който правим.", "date": "2018.06.04", "title": "Димитър Маргаритов, КЗП: Новият препоръчителен стил на брандиране на храните „Светофарни етикети“ ще ни ориентира за количеството вредни вещества, които се съдържат в продукта"}
{"url": "http://www.focus-news.net/news/2018/06/04/2529636/kyustendil-dvizhenieto-v-rayona-na-rilski-manastir-se-izvarshva-v-edna-lenta-poradi-svlichane-na-zemna-masa-varhu-patnoto-platno.html", "text": "Поради свличане на земна маса върху пътното платно движението в района на Рилски манастир се извършва само в едната лента. Това съобщи за Радио „Фокус” – Кюстендил дежурният в Областно пътно управление – Кюстендил. Срокът е до 8 юни. Участъкът е сигнализиран с пътни знаци. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.06.04", "title": "Кюстендил: Движението в района на Рилски манастир се извършва в една лента поради свличане на земна маса върху пътното платно"}
{"url": "http://www.focus-news.net/news/2018/06/04/2529604/pregled-na-osnovnite-temi-v-starozagorskiya-pechat.html", "text": "„Откриха \"Златната липа `2018\" със зашеметяващи аплодисменти“ е челото на вестник „Старозагорски новини”. Шестото издание на кинофестивала за ново европейско кино \"Златната липа\" официално беше открито с емоционална церемония на 2 юни вечерта в залата на Оперния театър на Стара Загора. Стотици старозагорци и гости на града, специално пътували за фестивала, аплодираха преминаването по червения килим на любимите кинозвезди на България - Васил Михайлов, Гинка Станчева и Мария Статулова, Емилия Радева, Любен Чаталов, Мартина Вачкова, Койна Русева, Владо Пенев, Теодора Духовникова и много други. По червения килим дефилира и международното жури на фестивала, водено от българския режисьор и сценарист Юрий Дачев с членове - холивудската и италианска звезда Пиеро Назария, английския кинорежисьор и сценарист Гарет Джоунс, руската кинозвезда Анна Шерлинг и македонския режисьор и писател Горан Тренчовски. В присъствието на областния управител Гергана Микова и зам.-кмета Иванка Сотирова Старозагорският митрополит Киприан отслужи тържествен водосвет за здравето на създателите и почитателите на \"Златната липа\". А над целия този фестивален разкош разцъфтелите старозагорски липи пръскаха неповторимия си аромат. В залата на Старозагорската опера военният биг бенд и ефектен мажоретен състав дадоха старт на фестивала с няколко динамични джазови изпълнения. Церемонията поведе младият актьор Владимир Зомбори. Препълнената зала аплодира създателката на \"Златната липа\" и художествен директор на фестивала Магдалена Ралчева, която благодари за подкрепата на старозагорци и на община Стара Загора в лицето на кмета Живко Тодоров. Специалната награда за цялостен принос в киното - статуетка \"Златна липа\", беше връчена на големия български актьор Васил Банов. Под бурните аплодисменти на над 600 зрители в залата призът му бе връчен от директора на феста Магдалена Ралчева и зам.-кмета на общината Иванка Сотирова. Изпълнителят на близо 100 роли в театъра и почти толкова в игралното кино артист заяви, че посвещава наградата на семейството си. \"Смущавам се в присъствието на колеги актьори като Васил Михайлов, Гинка Станчева, Емилия Радева, Мария Статулова, Любо Чаталов, Койна Русева, Владо Пенев, Марта Вачкова... Ще ми се някога, като отида в Карлово, където се провежда един вече традиционен фестивал на българския актьор, да чуя толкова аплодисменти за себе си, колкото бяха предназначени за Васил Михайлов. Благодаря на Маги Ралчева и на община Стара Загора...\", сподели лауреатът на отличието. \"За мен е чест да Ви връча наградата, тя е признание за Вашия невероятен талант и изключителния Ви принос за развитието на българското кино!\", обяви Магдалена Ралчева, а зам.-кметът на Стара Загора Иванка Сотирова напомни на призьора, че след като засади своя липова фиданка и открие личната си звезда на славата, ще поеме един голям ангажимент - да присъства на всички следващи издания на кинофестивала. Специален адрес към организаторите на \"Златната липа\" изпрати министърът на културата Боил Банов, а изпълнителният директор на Националния филмов център Жана Караиванова отбеляза, че това е една от най-стойностните прояви в културния ни живот. С лично приветствие към организаторите и публиката се обърна и националният омбудсман Мая Манолова. Виртуозните танци, песни и музика на емблематичния детски фолклорен ансамбъл \"Загорче\", който преди броени дни се завърна от турне в Англия, вдигнаха публиката на крака. Истински сюрприз за феновете на фестивала поднесе актрисата Антоанета Добрева-Нети, която се появи в зашеметяващ червен тоалет и на фона на прожектирани черно-бели и цветни кадри с оркестъра на Старозагорската опера направи впечатляващо изпълнение на арията на Мюзета от операта \"Бохеми\" на Джакомо Пучини. Програмата на фестивала продължава на пълни обороти до 6 юни включително, когато ще е официалното закриване. Всички фирми, включени в програмата на \"Златната липа\" (б.р. публикувана в сайта на феста), които се прожектират в залите на Операта и РБ \"Захарий Княжески\", са безплатни за посетителите. \r\n„Таньо Брайков: Декларацията на Главното мюфтийство е пълно безумие“ е следващо заглавие в старозагорския ежедневник. Декларацията на Главното мюфтийство по повод решението на Общински съвет Стара Загора да бъдат сменени над 800 турско-арабски имена на местности с български доведе до неочакван скандал, който ангажира вниманието на цялата общественост в страната. Острата позиция на Мюфтийството, което сравни решението на старозагорските старейшини със своеобразен \"Възродителен процес\", провокира общественото недоволство. Председателят на Общински съвет Стара Загора адв. Таньо Брайков подчерта пред медията ни, че решението на местния парламент е в рамките на закона и представлява вътрешен акт на органа в рамките на неговите компетенции. Той изрази своето пълно несъгласие с позицията на Мюфтийството, изтъквайки, че тонът на декларацията не създава условия за нормален диалог и разбирателство. \"Декларацията на Главното мюфтийство е пълно безумие. Като религиозна организация то няма правото да се меси във вътрешните дела на Общинския съвет в Стара Загора. Особено, когато е свързано с подобна тема. Особено, когато имаше време за предложения, излагане на позиции и становища\", категоричен бе Брайков. Той отбеляза, че в правомощията на Общинския съвет е посочено, че смяната на имената на местности е работа на местния парламент и в тази посока действията на Временната комисия са напълно съобразени с българското законодателство. \"Опитът за сравнение с \"Възродителния процес\" лично аз определям като недомислица и напълно неприемливо. Тонът в декларацията не отговаря на целите и порядките на една религиозна организация\", допълни Таньо Брайков. По повод информациите, че турският консул в Пловдив е оказвал натиск на ръководни фактори в Община Стара Загора, провеждайки телефонни разговори с тях, председателят на Общинския съвет подчерта, че това твърдение не отговаря на истината. \"Да, турският консул в Пловдив се свърза с мен, но диалогът беше съвсем приятелски и в нито един момент не се е стигало до отбелязване от негова страна, че решението на Общинския съвет би влошило нашите перфектни взаимоотношения с Турция. Аз от своя страна посочих, че Общинският съвет е колективен орган, който има право да взима подобно решение, а самото то представлява изключително и само вътрешен акт\", разкри част от проведения разговор между двамата Таньо Брайков. Той увери, че с решението на ОбС за преименуване на турско-арабските топоними собствениците на имоти в тези местности не трябва да вадят нови нотариални актове. \"Очакваме решението да влезе в сила, след което изпращаме препис до Кадастъра, а след това кадастралните схеми ще бъдат издавани с новите имена\", обясни Таньо Брайков. \r\n„Над 150 000 туристи посетиха 115-ия Фестивал на розата“ , пише още вестникът. Като тържество на младостта, на красотата, на възраждането определи 115-ия Фестивал на розата в Казанлък председателят на Народното събрание Цвета Караянчева. \"Това е празник на сърцето, на сърцатите казанлъчани, които години наред пазят тази традиция!\", заяви тя. На 3 юни бе кулминацията на фестивала и освен Цвета Караянчева, Градът на розите бе уважен от министъра на българското Европредседателство Лиляна Павлова, министъра на туризма Николина Ангелкова, народни представители от Старозагорски избирателен район, представители на Дипломатическия корпус в България. За трите седмици на фестивала в Казанлък са регистрирани над 150 000 наши и чужди туристи, което е нов рекорд в цялата 115-годишнина на празника. Близо 3 000 чуждестранни туристи основно от Китай, Япония и Русия присъстваха на традиционния ритуал \"Розобер\", който започна сутринта на 3 юни в розовите градини край Казанлък. В него се включиха и председателят на НС Цвета Караянчева и министрите Лиляна Павлова и Николина Ангелкова. По думите на парламентарния председател законопроектът за розопроизводство ще влезе до дни в пленарна зала, към момента той бил представен на членовете на Постоянната комисия по земеделието и храните. Караянчева напомни, че е инициирала нарочна среща по темата след първите протести, при които собственици на малки розови градини изсипаха чували с розов цвят по пътищата. \"Не можем да влияем върху цените, защото всичко е на пазарен принцип, но се надявам, че вносителите ще съумеят да предложат регулаторни механизми\", обясни тя. Министърът за Българското европредседателство Лиляна Павлова, която неотлъчно вече седма година поред участва в тържествата в Града на розите, изтъкна, че Долината на розите и на тракийските царе е визитната картичка на България. По обяд започна най-емоционалната част от програмата на феста - 5-километрово шествие \"Мъдростта на розата\", с над 5 000 участници. Всички те бяха топло посрещнати от кмета Галина Стоянова, а видимо развълнувана Цвета Караянчева определи, че това е най-красивият, най-вдъхновяващият, най-ароматният празник и припомни дядо Вазов за пъстрината и величието на Казанлъшката долина, които са актуални и до днес. Участници във Фестивал на розата `2018 от близо и далече бяха категорични, че той е подарил незабравими емоции. А жителите на Долината откликнаха на молбата на своя кмет Галина Стоянова: \"Хванете се здраво за ръце, където и да сте, за да усетите как тупти сърцето на Казанлък! То тупти винаги за вас! Нека заедно, за ръце, да запазим културата, традициите и обичаите на тази красива Долина и ги предадем на нашите наследници! Защото те ще продължат да пишат историята на Празника!\". След думите й всички присъстващи на площада се хванаха ръка за ръка на огромното празнично хоро, за да предадат невероятната емоция и на чуждестранните гости, за мнозина от които това бяха първи стъпки на българско хоро. Юбилейната, 50-а Царица Роза `2018 Михаела Хаджиева, която при коронясването си получи символичния ключ на Казанлък, благослови жителите на красивата Долина: \"Да бъдат благословени дните ви, плодовете на вашия труд да се множат и нека запазим духа на този прекрасен празник, който ще ни събере отново през 2019 г.!\".", "date": "2018.06.04", "title": "Преглед на основните теми в старозагорския печат"}
{"url": "http://www.focus-news.net/news/2018/06/04/2529634/sliven-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ – Сливен организират приемни за граждани през месеците май и юни. Това съобщиха от пресцентъра на ПП ГЕРБ. Днес от 9.30 до 16.30 часа ще приемат Георги Николаев и Димитър Митев. Приемните се провеждат в офиса на ГЕРБ в Сливен на адрес: ул. \"Цар Освободител\" № 17. Предварително записване - на тел. 044/63 32 23.", "date": "2018.06.04", "title": "Сливен: Общинските съветници от ГЕРБ организират приемни за граждани"}
{"url": "http://www.focus-news.net/news/2018/06/04/2529603/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова света Литургия в митрополитската катедрала на София „Св. Неделя”, предаде репортер на Агенция „Фокус”. Началото на службата е в 10.00 часа. Вечернята ще е от 17.00 часа. \r\nНикола ПЕТКОВ", "date": "2018.06.04", "title": "Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2018/06/04/2529635/pregled-na-osnovnite-temi-vav-varnenskiya-pechat.html", "text": "„160 варненци бяха нахапани от кърлежи“ е водещото заглавие на вестник „Черно море“. За периода 25 май 2018 г. – 31 май 2018 г. с бързо известие в РЗИ – Варна, са съобщени 160 лица, ухапани от кърлеж. През изминалата седмица има 2 случая на заболели от лаймска борелиоза и 4 – от марсилска треска. „Круизните кораби отново с интерес към Черноморието“, пише още изданието. Въпреки геополитическата обстановка круизните кораби отново заявяват интерес към черноморските дестинации. Това съобщи във Варна Айрам Диаз Пастор, президент на Асоциацията на средиземноморските пристанища за круизи. „Българската драматургия има специално място на „Варненско лято“, четем на стр. 2. Българската драматургия има специално място на фестивала „Варненско лято“, заяви Цветана Манева, която е един от организаторите на най-значимото театрално събитие у нас. 26-ото му издание започна днес и ще продължи до 11 юни. „Изградиха още пет нови детски площадки“, ни информира вестникът още на стр. 2. Навръх 1 юни – Деня на детето, кметът Иван Портних и председателят на ОбС – Варна, Тодор Балабанов откриха детска площадка с фитнес на ул. „Подвис“ до бл. 28. „Започва разчистването на двора на МБАЛ “Света Анна”, пише на стр.3. Поетапно събаряне на бараките в двора на МБАЛ “Света Анна – Варна” откъм оградата, граничеща с бул. “Цар Освободител”, започна от петък. Първа на събаряне ще бъде подложена конструкцията, намираща се срещу ул. “Проф. Державин”.", "date": "2018.06.04", "title": "Преглед на основните теми във варненския печат"}
{"url": "http://www.focus-news.net/news/2018/06/04/2529627/tsvetan-tsvetanov-gerb-ako-ne-beshe-upravlenieto-na-oresharski-mozhe-bi-neshtata-dnes-shtyaha-da-sa-razlichni-i-nyamashe-da-ima-turski-potok.html", "text": "Ако не беше управлението на Орешарски, може би нещата днес щяха да са различни и надали щеше да има Турски поток. Това каза председателят на ПГ на ГЕРБ и зам.-председател на партията Цветан Цветанов в предаването “Тази сутрин” по бТВ. „В момента, това, което направи премиерът през последните 3 години е да може да фокусира вниманието върху изграждането на газов хъб „Балкан“. Вие видяхте, че след срещата между Путин и Борисов имаше реакция на ЕК, която също стимулира изграждането на газов хъб, който ще даде възможност за по-голяма конкуренция на пазара на Европейския съюз“, допълни той. „Нека припомним, че когато не бяха спазени правилата, по време на управлението на Пламен Орешарски, ЕК беше много ясна със санкциите, които наложи на страната ни за неспазването на 3-ти енергиен стълб на Европейския Съюз. Ако нямаше управлението на Орешарски, може би нещата днес щяха да са различни и нямаше да има \"Турски поток\". След срещата в Москва смятам, че е съвсем реалистично газов хъб „Балкан“ да бъде захранен и от Русия, и от други потенциални доставчици на газ. В тази посока много активна е политическата ситуация, която правителството прави и с Азербайджан и други доставчици на газ“, каза още Цветанов.", "date": "2018.06.04", "title": "Цветан Цветанов, ГЕРБ: Ако не беше управлението на Орешарски, може би нещата днес щяха да са различни и нямаше да има \"Турски поток\""}
{"url": "http://www.focus-news.net/news/2018/06/04/2529640/pregled-na-osnovnite-temi-vav-velikotarnovskiya-pechat.html", "text": "„Издигат 4-метров паметник на Ботев в центъра на В. Търново“ е заглавие от първа страница на областния всекидневник „Янтра Днес”. Паметник на големия поет и революционер Христо Ботев ще бъде издигнат в центъра на Велико Търново. Първата копка бе направена в Деня на Ботев и загиналите за свободата на България – 2 юни. В церемонията участваха кметът инж. Даниел Панов, председателят на Общински комитет „Васил Левски“ и свещеноиконом Славчо Иванов. „Заради неплатени данъци продават два търговски обекта“ е друго заглавие от днешното издание. Два атрактивни търговски обекта на свой длъжник продава на търг Териториалната дирекция на НАП – Велико Търново. Единият е бивш денонощен магазин, а вторият – фризьорски салон. „Цветан Цветанов и над 100 търновци почетоха героя на връх Околчица“, пише още вестникът. Две 50-членни ученически групи от Велико Търново извървяха 120-километровия път на безсмъртието от Козлодуйския бряг до връх Околчица. Сред тях са възпитаници на всички великотърновски училища, организирани от Туристическо дружество „Незабравка“ към ПГЕ „А. С. Попов“ и от Туристическо дружество „Трапезица“. „22-годишна търновка е в кома след стрелбата в Слънчев бряг“  е новина от криминалната хроника. В изданието ще откриете и статия, разказваща за това как премина традиционния турнир под надслов „Детето риболовец може без дрога“. \r\n„Потомци на славни еленски родове отдадоха почит на своите предци“ е заглавие от другия областен ежедневник „Борба“. В Деня на Ботев, точно в 12 часа, под воя на сирените, потомци на славни еленски родове поднесоха венци пред Паметника на свободата в Елена. Организатор на проявата бяха потомците на болярина Кършо. „Стотици малки детективи търсиха съкровища на Царевец“ е друга тема от вестника. Стотици деца се забавляваха с приключенската игра „Средновековни криминални загадки – тайната на деветте ключа“ на крепостта Царевец във Велико Търново в Деня на детето. „Правнукът на Ботев четник подари на Цветан Цветанов 60-годишни книги със съчинения на Ботев“ е друга тема от всекидневника. Правнукът на Ботевия четник поп Сава Карамфилов – Атанаска Трафилов, подари на председателя на ПГ на ГЕРБ и заместник-председател на партията Цветан Цветанов два 60-годишни сборника със съчинения на големия български поет революционер Христо Ботев. На първа страница на областния ежедневник е поместен и материал, разказващ за детска градина „Първи юни“, която празнува с мащабно танцово шоу.", "date": "2018.06.04", "title": "Преглед на основните теми във великотърновския печат"}
{"url": "http://www.focus-news.net/news/2018/06/04/2529629/pazardzhik-okrazhniyat-sad-shte-gleda-deloto-sreshtu-kmeta-na-obshtina-septemvri-marin-rachev-za-ukrivane-na-danatsi.html", "text": "Окръжният съд ще гледа делото срещу кмета на Община Септември Марин Рачев за укриване на данъци. Това съобщи за Радио „Фокус“ – Пазарджик Маринела Георгиева от администрацията на съда. Делото е образувано по обвинителен акт на Софийска градска прокуратура. Срещу Марин Рачев е повдигнато обвинение за това, че като едноличен търговец е избегнал установяването и плащането на данъчни задължения в големи размери – 115 106 лева. Началото на съдебното дело е в 10.30 часа, съдия-докладчик е Ивета Парпулова.\r\nВаня НИКОЛОВА", "date": "2018.06.04", "title": "Пазарджик: Окръжният съд ще гледа делото срещу кмета на Община Септември Марин Рачев за укриване на данъци"}
{"url": "http://www.focus-news.net/news/2018/06/04/2529639/sport-goldan-steyt-uoriars-specheliha-vtoriya-mach-ot-finala-sreshtu-klivland-kavaliars.html", "text": "Голдън Стейт Уориърс спечелиха и втория мач от финала срещу гостите от Кливланд Кавалиърс със 122:103поведоха с 2:0 в серията.\r\nСледващият двубой между двата тима е на 7 юни в „Куикън Лоунс Арина” в Кливланд, като Кавалиърс ще търсят задължителен успех, който да ги върне в битката за титлата.  На свой ред Уориърс ще опитат да постигнат трети пореден успех над съперника си, с който почти ще си гарантират крайната победа във финалната серия.", "date": "2018.06.04", "title": "Спорт: Голдън Стейт Уориърс спечелиха втория мач от финала срещу Кливланд Кавалиърс"}
{"url": "http://www.focus-news.net/news/2018/06/04/2529641/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "Пътищата в областта са сухи и нормално проходими. Няма нововъведени ограничения за пътуващите, съобщиха от Областно пътно управление. Натоварено е движението в областта. Трафикът в сливенската отсечка на АМ „Тракия“ е интензивен, както и по пътя Сливен – Ямбол.\r\nЗатворени за автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2018.06.04", "title": "Сливен: Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2018/06/04/2529637/tsvetan-tsvetanov-gerb-v-nikakav-sluchay-ne-mozhem-da-kazhem-che-rumen-radev-e-doprinesal-za-organiziraneto-na-sreshtata-mezhdu-borisov-i-putin.html", "text": "В никакъв случай не можем да кажем, че Румен Радев е допринесъл за организирането на срещата между Борисов и Путин. Това каза председателят на ПГ на ГЕРБ Цветан Цветанов в предаването “Тази сутрин” по бТВ. „Действително имаше една достатъчно добра протоколна среща между Путин и Радев, но същинската работа беше с посещението на премиера Борисов, заедно с съответните 4-ма министри. Премиерът Борисов винаги е бил на вариант да работи заедно с президентската институция. Това, че президентът Радев, чувствайки се изолиран от европейската и международната политика той концентрира вниманието си над това противопоставяне, което цели умишлено, за да има челен сблъсък с министър-председателя или парламента на страната“, допълни той. „ГЕРБ е реагирала винаги след изказване на Румен Радев, не преди негово изказване. Търсете причината за нарушената комуникация между институциите не в парламента или Министерски съвет, а в Президентството. Аз смятам, че тук не трябва да се надскачаме, защото това надскачане и това усещане, че „аз съм най-добрия“ не е подход и начин за решаване на проблемите. Ние работим за прозрачността“, каза още Цветанов.", "date": "2018.06.04", "title": "Цветан Цветанов, ГЕРБ: В никакъв случай не можем да кажем, че Румен Радев е допринесъл за организирането на срещата между Борисов и Путин"}
{"url": "http://www.focus-news.net/news/2018/06/04/2529643/mvr-dvama-dushi-sa-zaginali-a-35-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 35 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 24 тежки пътнотранспортни произшествия. В София са регистрирани 36 леки и три тежки катастрофи, при които няма пострадали.", "date": "2018.06.04", "title": "МВР: Двама души са загинали, а 35 са пострадали при катастрофи в страната през изминалото денонощие"}
{"url": "http://www.focus-news.net/news/2018/06/04/2529638/pazardzhik-zatvoren-za-tovarni-avtomobili-s-teglo-nad-10-tona-e-mostat-v-selo-boshulya.html", "text": "Интензивно е движението по главните пътища на областта. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. Движението по третокласния път Белица – Поибрене от 25 до 35 км се осъществява в една лента чрез поетапно затваряне на лява и дясна ленти за движение, поради частични ремонтни дейности на асфалтовата настилка. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.06.04", "title": "Пазарджик: Затворен за товарни автомобили с тегло над 10 тона е мостът в село Бошуля"}
{"url": "http://www.focus-news.net/news/2018/06/04/2529642/tsvetan-tsvetanov-gerb-balgariya-stana-kato-mentor-na-zapadnite-balkani.html", "text": "България стана като ментор на Западните Балкани. Това каза председателят на ПГ на ГЕРБ Цветан Цветанов в предаването “Тази сутрин” по бТВ. „България е ценена с авторитета, който има Борисов граден през тези 10 години, участвайки в изпълнителната власт. Президентът Радев има своите качества и има възможност да участва активно в общото благо за държавата и нека намалим това противопоставяне. Правиха се няколко консултативни съвета. Едно се говори вътре, навън се говори съвсем разделително“, каза още той. „Не искам да отделяме толкова много внимание на коментарите на президента Радев. Парламентът, министър-председателят и ПП ГЕРБ са с протегната ръка, към всеки който иска да работи за България и за утвърждаването на европейската перспектива в Западните Балкани. Трябва да протегнем ръка и да вървим заедно“, допълни Цветанов.", "date": "2018.06.04", "title": "Цветан Цветанов, ГЕРБ: България стана като ментор на Западните Балкани"}
{"url": "http://www.focus-news.net/news/2018/06/04/2529647/burgas-golyam-broy-zlatni-nakiti-i-okolo-5-000-lv-sa-otkradnati-sled-razbivane-na-stena-na-zalozhna-kashta-v-aytos.html", "text": "На 1 юни т. г. около 07.50 ч. в Районно управление - Айтос е получено съобщение за кражба от заложна къща, разположена на ул. „Богориди” в града – установено е, че в нощта на 31 май т. г./1 юни т. г., чрез разрушаване на тухлена стена е проникнато в заложната къща и чрез срязване в областта на заключващия механизъм на вратите са отворени две метални каси, от които са отнети множество златни накити и сумата от около 5 000 лв. Това съобщиха от ОДМВР-Бургас. Работата по случая продължава от служители на Районно управление – Айтос.", "date": "2018.06.04", "title": "Бургас: Голям брой златни накити и около 5 000 лв. са откраднати след разбиване на стена на заложна къща  в Айтос"}
{"url": "http://www.focus-news.net/news/2018/06/04/2529648/sliven-v-ramkite-na-tretoto-izdanie-na-detskiya-panair-beshe-izgraden-kat-posveten-na-balgarskoto-izkustvo-s-atelie-po-kaligrafiya.html", "text": "Приключи третото издание на Детския панаир в града. Това съобщиха от Община Сливен. То включваше редица културно-образователни инициативи. Шатрите, разположени на булевард ,,Цар Освободител”, запознаваха деца и родители с работилници по стенопис, архитектура, пясъчни рисунки, грънчарство, плетене на гривни. В рамките на събитието беше изграден кът, посветен на българското изкуство с ателие по калиграфия, на което се пише с глаголица, ателие с мозайки от пловдивската базилика, както и изработка на ритони. Децата имаха възможност да се включат и в две градски игри – една в Регионалния исторически музей – Сливен, а другата в градската галерия „Сирак Скитник”.\r\nНа площада по традиция беше показана и истинска пожарна кола, на която малчуганите се качваха и влизаха в ролята на пожарникари. За първа година беше изложен хармонограф – устройство за рисуване, използващо махала за създаването на геометрични изображения.\r\nВ програмата се включиха деца от балет,,Барби“, балет ,,Адажио”, Обединена школа по изкуствата ,,Мишо Тодоров”, Клуб за поп и рок изпълнители ,,Ритъм“ и Детски фолклорен ансамбъл ,,Българче”.\r\nОсновна цел на ,,Детски панаир” е децата да бъдат въведени в света на изкуството и културата, с организирани творчески ателиета по изкуство, както на открито, така и в културни институции – музеи и галерии.\r\nСъорганизатори на събитието са Фондация „Изиарт“ и Община Сливен, а всички инициативи бяха с вход свободен.", "date": "2018.06.04", "title": "Сливен: В рамките на третото издание на Детския панаир беше изграден кът, посветен на българското изкуство с ателие по калиграфия"}
{"url": "http://www.focus-news.net/news/2018/06/04/2529644/miroslav-minchev-hudozhestvena-galeriya-pleven-akad-svetlin-rusev-e-sred-malkoto-kolektsioneri-postavili-kolektsiyata-si-ne-v-trezori-a-v-galerii-za-horata.html", "text": "Акад. Светлин Русев е сред малкото колекционери, поставили колекцията си не в трезори, а в галерии – за хората. Това каза за предаването „Съкровищницата на тайните“ на Радио „Фокус“ Мирослав Минчев, директор на Художествената галерия „Илия Бешков“ в Плевен – родния град на художника. Той разказа и за невероятния му подход към хората. „Светлин Русев е едно от най-знаковите имена, променили културата и облика на Плевен, а и на цяла България. Той ни показа отношение към изкуството и културата. Нямаше мащабна културна изява, най-вече изложба, която той да не посети – почти не спеше, постоянно пътуваше, искаше да бъде навсякъде и всичко това – от любов към изкуството. Благодарение на това той държеше ръката си на пулса на българското изкуство. Имаше феноменална памет – знаеше в кой град кой какво прави, помнеше картини от 50-те и 60-те години от кого и как са рисувани“, обясни Мирослав Минчев. Той изрази съжаление, че едва когато някой ни напусне, осъзнаваме колко значимо е било делото му. Директорът на Художествената галерия в родния град на големия български художник и колекционер допълни, че сега е време да отдадем почит към академик Светлин Русев и към творчеството му.", "date": "2018.06.04", "title": "Мирослав Минчев, Художествена галерия – Плевен: Акад. Светлин Русев е сред малкото колекционери, поставили колекцията си не в трезори, а в галерии – за хората"}
{"url": "http://www.focus-news.net/news/2018/06/04/2529650/tsvetan-tsvetanov-gerb-tarsete-prichinata-za-narushenata-komunikatsiya-mezhdu-institutsiite-ne-v-parlamenta-a-v-prezidentstvoto.html", "text": "Търсете причината за нарушената комуникация между институциите не в парламента, а в президентството. Това каза председателят на ПГ на ГЕРБ Цветан Цветанов в предаването “Тази сутрин” по бТВ.„Президентът Радев, чувствайки се изолиран от европейската политика, даже от световната политика, концентрира вниманието си върху това противоречие, за да има челен сблъсък с премиера и с парламента. ГЕРБ винаги е реагирала след изказване на Румен Радев, търсете причината за нарушената комуникация между институциите не в парламента, а в президентството”, коментира той.\r\nВъв връзка с коментарите, че Бойко Борисов не идва в Народното събрание или се появява за едно кафе време и си тръгва с оставката на председателя му, той отговори: „Знаете колко е динамична програмата на министър-председателя особено през последните 6 месеца. Той изпълнява международната си програма, която е написана месеци преди това”.\r\n„Президентът е в правото си също да намери начин или да покани министър-председателя, или да мине през парламента, за да изпие едно кафе”, посочи Цветанов. В същото време той не спести критиките си към работата на назначеното от Радев служебно правителство, като заяви, че действията на кабинета „Герджиков” по линия на новите изтребители са били непрозрачни.", "date": "2018.06.04", "title": "Цветан Цветанов, ГЕРБ: Търсете причината за нарушената комуникация между институциите не в парламента, а в президентството"}
{"url": "http://www.focus-news.net/news/2018/06/04/2529646/sofiya-zapochva-lyatnata-zanimalnya-v-detskiya-tsentar-na-stolichnata-biblioteka.html", "text": "За трета поредна година Детският център на Столичната библиотека организира лятна занималня три пъти седмично – вторник, четвъртък и събота, от 4 юни 2018 г. до 31 юли 2018 г. Това съобщиха от пресцентъра на Столична община. Заниманията ще се провеждат всеки вторник и четвъртък от 10:00 до 13:00 часа, а в събота от 11:00 до 14:00 часа децата ще могат да се включат и в Арт ателие с художника Христо Кърджилов. \r\nВ програмата са предвидени литературни четения, арт работилници, интерактивни игри и прожекции на анимационни филми. \r\nВсяка седмица ще бъде тематична, посветена на разнообразни персонажи, приказни герои и популярни детски автори, като целта е малчуганите да се запознаят с богатия фонд на Детския център и да провокира любопитството им към литературата и четенето. Участниците могат да проявят своето въображение като се маскират или изработят костюм, съобразен с темата на седмицата. \r\nПрограмата за месец включва следните инициативи: \r\n- 4-8 юни 2018 г. – Седмица на Роалд Дал; \r\n- 11-15 юни 2018 г. – Седмица на чудовищата – ще се запознаем с най-страшните чудовища и герои-злодеи в детските книги; \r\n- 18-22 юни 2018 г. – Седмица на пиратите – представяме книгите за пирати; \r\n- 25-29 юни 2018 г. – Седмица на детективските романи – за почитателите на напрегнатия сюжет и дълбоко скритите тайни; \r\nЗанималнята е подходяща за деца от 3 до 12 години с придружител. Входът свободен. През юни и юли Детският център ще продължи да работи с обичайното работно време.", "date": "2018.06.04", "title": "София: Започва лятната занималня в Детския център на Столичната библиотека"}
{"url": "http://www.focus-news.net/news/2018/06/04/2529652/pss-planinski-spasiteli-okazvat-pomosht-na-chovek-sas-schupen-glezen-v-rayona-na-hizha-ravnets-v-stara-planina.html", "text": "Планински спасители оказват помощ на човек със счупен глезен в района на хижа „Равнец“ в Стара планина. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). В спасителната акция се е включил екип от четирима спасители. Инцидентът е станал вчера привечер в района на хижа „Равнец“, като травмата не е застрашаваща.  \r\nПрез вчерашния ден планински спасители са оказали помощ и на жена със счупен глезен в района на Седемте рилски езера. Инцидентът е станал на 3 юни 2018 г. в  14.30 ч., като акцията е приключила в 20.32 ч. \r\nДеница КИТАНОВА", "date": "2018.06.04", "title": "ПСС: Планински спасители оказват помощ на човек със счупен глезен в района на хижа „Равнец“ в Стара планина"}
{"url": "http://www.focus-news.net/news/2018/06/04/2529651/burgas-tyalo-na-22-godishen-mazh-e-izvadeno-ot-moreto-na-tsentralniya-plazh-v-selo-lozenets.html", "text": "На 3 юни т. г., около 08.30 ч. в Районно управление – Царево е получено съобщение за това, че на централния плаж в село Лозенец е извадено от морето тяло на 22-годишен мъж от с. Кокаляне, общ. София. Това съобщиха от ОДМВР-Бургас. При извършения оглед видими следи от насилие не са установени. Тялото на Х.Г. е откарано за аутопсия в УМБАЛ - Бургас. По случая е образувано досъдебно производство.", "date": "2018.06.04", "title": "Бургас: Тяло на 22-годишен мъж е извадено от морето на централния плаж в село Лозенец"}
{"url": "http://www.focus-news.net/news/2018/06/04/2529649/vidin-dvizhenieto-e-ogranicheno-za-avtomobili-nad-5-t-po-pat-1411-s-slana-bara-vidin-poradi-komprometirano-eksploatatsionno-sastoyanie-na-most.html", "text": "Проходими са пътищата във Видинска област. Това каза за Радио „Фокус“ – Видин дежурният служител в Областно пътно управление. В посока ГКПП „Дунав мост 2“ се движат предимно тежкотоварни автомобили към граничния пункт, най-оживен е трафикът в участъка между Видин и Дунавци. Движението е ограничено за автомобили над 5 т по път III-1411 с. Слана Бара – Видин поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с. Слана бара е ограничено поради авариен ремонт на мост над река Тополовец. Във Видин трафикът е натоварен в централната градска част, на входно изходните артерии на града и по бул. „Панония“.\r\nАнна ЛОЗАНОВА", "date": "2018.06.04", "title": "Видин: Движението е ограничено за автомобили над 5 т по път III-1411 с. Слана Бара – Видин поради компрометирано експлоатационно състояние на мост"}
{"url": "http://www.focus-news.net/news/2018/06/04/2529645/burgas-29-godishen-mazh-e-postradal-pri-agresiya-na-patya-v-grada.html", "text": "На 3 юни т. г. около 16.45 ч. във Второ Районно управление - Бургас е получено съобщение за инцидент в района на кръстовището на ул. \"Янко Комитов\" и пресечката за магазин \"Айко\", при който по повод отнемане на предимство възниква спречкване между 29-годишния Г. Д. от Бургас и Р. З., 46-годишен, криминално проявен от с. Маринка. Това съобщиха от ОДМВР-Бургас. Г. Д. в качеството си на пътник в  микробус \"Форд Транзит\", с бургаска регистрация влязъл в спор с Р. З. – водач на джип \"Сузуки Гранд Витара\", с бургаска регистрация, при което последният дошъл до него и през отворения прозорец му нанесъл удари с глава и юмрук в лицето, вследствие на което счупил костиците на носа на Г.Д. 46-годишният Р.З. е задържан за срок от 24 часа. По случая е образувано бързо полицейско производство.", "date": "2018.06.04", "title": "Бургас: 29-годишен мъж е пострадал при агресия на пътя в града"}
{"url": "http://www.focus-news.net/news/2018/06/04/2529653/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил” днес ще говорим по теми, свързани с лятната ваканция на учениците. Най-малките вече излязоха в почивка, а за останалите това предстои до средата на месеца. Това е и причината да поставим акцент върху правилата при къпане и плуване, обезопасяването на водните площи и проверките на плувните басейни. Наши събеседници ще бъдат Стоян Стоянов, експерт „Спортни дейности“ към Община Кюстендил и секретар на Общинската комисия по водноспасителна дейност и обезопасяване на водните площи, както и Николай Велчев, експерт „Водноспасителна дейност“ към Български червен кръст – Кюстендил. Темата за басейните ще продължим с Луиза Бъзовичка, главен технолог към Общинско предприятие „Ученическо хранене“, стопанисващо общинския плажен комплекс в града. За възможностите за летни занимания на децата ще говорим с Бойко Малинов, директор на Обединен детски комплекс – Кюстендил. Предаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.06.04", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/06/04/2529654/ria-novosti-rusiya-razchita-na-dialog-za-sanktsiite-po-vreme-na-avstriyskoto-predsedatelstvo-na-saveta-na-es.html", "text": "Русия разчита на обсъждане на въпроса за санкциите срещу Москва в рамките на австрийското председателство нс Съвета на Европейския съюз, което започва на 1 юли. Това заяви в интервю за РИА Новости дипломатическият представител на Руската федерация във Виена Дмитрий Любинский. \r\n„Разчитаме, че проблемът със санкциите, рабира се, ще бъде обсъден най-сериозно по време на австрийското председателство. От моя гледна точка най-важното сега е това диалогът между Русия и ЕС да се приведе в максимално позитивна насока, да бъде развит положителен дневен ред, още повече, че имаме много теми, в които двете страни са заинтересовани диалогът и сътрудничеството да се развиват“, обясни дипломатът. \r\n„Ще сътрудничим тясно с австрийското председателство, за да може да бъде постигнато взаимодействие и диалогът да се развие“, допълни Любинский. Тереза Герова", "date": "2018.06.04", "title": "РИА Новости: Русия разчита на диалог за санкциите по време на австрийското председателство на Съвета на ЕС"}
{"url": "http://www.focus-news.net/news/2018/06/04/2529655/burgas-62-godishen-mazh-e-nastanen-v-bolnitsa-s-komotsio-i-samnenie-za-insult-sled-kato-kato-se-e-blasnal-v-dve-parkirani-leki-koli-i-se-e-obarnal-s-tovaren-avtomobil-na-patya-v-selo-ruen.html", "text": "На 2 юни т. г. около 15.08 ч. на ул. \"Изгрев\" пред дом № 31 в село Руен, с посока на движение от село Преображенци към село Ябълчево, поради движение с несъобразена скорост и загуба на контрол, водачът на товарен автомобил \"Опел Мерива\", със софийска регистрация – 62-годишен мъж от Ямбол, се удря последователно в два паркирани леки автомобила - \"Пежо Партнер\" и \"Тойота Ярис\". Това съобщиха от ОДМВР-Бургас. След удара товарен автомобил \"Опел\" се преобръща на една страна върху пътното платно. Н. К. е настанен за лечение в болница \"Дева Мария\" с комоцио и съмнение за инсулт.", "date": "2018.06.04", "title": "Бургас: 62-годишен мъж е настанен в болница с комоцио и съмнение за инсулт, след като като се е блъснал в две паркирани леки коли и се е обърнал с товарен автомобил на пътя в село Руен"}
{"url": "http://www.focus-news.net/news/2018/06/04/2529657/stoyanka-stoykova-regionalen-sayuz-na-prevozvachite-pazardzhik-problemat-s-nereglamentiranite-prevozi-na-patnitsi-v-obshtinite-velingrad-i-rakitovo-ostava.html", "text": "Проблемът с нерегламентираните превози на пътници в общините Велинград и Ракитово остава. Това каза за Радио „Фокус“ – Пазарджик Стоянка Стойкова, председател на Регионалния съюз на превозвачите в Пазарджик. Тя обясни, че браншовата организация е извършила проверки, сезирала е и Областния отдел „Автомобилна администрация“. „В резултат на проверки е задържан един нелегитимен превозвач. В резултат на извършените промени в ръководството на автомобилната администрация вече работим в синхрон и постигаме конкретни резултати“, добави Стойкова. Според нея нарушенията са няколко – от една страна превоз на пътници по линиите на обществения транспорт с лични автомобили срещу заплащане на цената на билета, а от друга, страна са превозите на пътници по същите линии, но от таксита. „Това съсипва автобусните превози и трябва да се предприемат незабавни мерки“, коментира Стойкова.\r\nВаня НИКОЛОВА", "date": "2018.06.04", "title": "Стоянка Стойкова, Регионален съюз на превозвачите - Пазарджик: Проблемът с нерегламентираните превози на пътници в общините Велинград и Ракитово остава"}
{"url": "http://www.focus-news.net/news/2018/06/04/2529656/pss-usloviyata-za-turizam-sa-podhodyashti-samo-v-niskata-chast-na-planinite.html", "text": "Условията за туризъм са подходящи само в ниската част на планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Температурите варират между 7 и 15 градуса. В планините е облачно и ветровито.  От ПСС предупреждават, че след обяд се очаква времето да се влоши допълнително. Съоръженията в курортите не работят. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470\r\nДеница КИТАНОВА", "date": "2018.06.04", "title": "ПСС: Условията за туризъм са подходящи само в ниската част на планините"}
{"url": "http://www.focus-news.net/news/2018/06/04/2529659/vidin-nivoto-na-dunav-pri-novo-selo-se-e-povishilo-s-10-sm-prez-izminaloto-denonoshtie.html", "text": "Нивото на Дунав при Ново село се е повишило с 10 см през изминалото денонощие и водният стоеж е 261 см, съобщиха от местната Хидрометеорологична станция. Нивото на реката край Видин е 301 см, регистрираното е повишение от 3 см. Край Лом през последното денонощие понижението в нивото на реката е 3 см и водният стоеж е 318 см. Нивото на реката край Оряхово е 209 см, там е регистрирано понижение за последното денонощие от 2 см. Температурата на водата край Ново село е 22.8 градуса, край Оряхово е 24.1 градуса.", "date": "2018.06.04", "title": "Видин: Нивото на Дунав при Ново село се е повишило с 10 см през изминалото денонощие"}
{"url": "http://www.focus-news.net/news/2018/06/04/2529658/burgas-1-500-lv-800-evro-i-zlatni-nakiti-za-2-000-lv-sa-otkradnati-ot-apartamenta-na-63-godishen-mazh-ot-grada.html", "text": "На На 3 юни т. г. около 20.10 ч. във Второ Районно управление – Бургас е получено съобщение от 63-годишен мъж от Бургас за това, че за времето от 1 юни т. г. 3 юни т. г. , чрез вломяване на входната врата е проникнато в апартамента му, разположен в бл. 56 в ж. к. \"Славейков\", откъдето е извършена кражба на златни накити на обща стойност 2 000 лв. и сумата от 1 500 лв. и 800 евро. Това съобщиха от ОДМВР-Бургас. Работата по случая продължава.", "date": "2018.06.04", "title": "Бургас: 1 500 лв., 800 евро и златни накити за 2 000 лв. са откраднати от апартамента на 63-годишен мъж от града"}
{"url": "http://www.focus-news.net/news/2018/06/04/2529662/legendi-za-balgariya-predaniya-za-staroprestolniya-vidin-kadeto-oshte-se-nosi-duhat-na-vsichki-plemena-naselyavali-tezi-zemi.html", "text": "Видин е многовековен град, където още се носи духът на всички племена, населявали тези земи. Това каза за предаването „Легенди за България“ на Радио „Фокус“ Фионера Филипова, директор на Регионалния исторически музей – Видин. „Вижте паметниците: Имаме Баба Вида, една уникална синагога, една уникална джамия, една от най-големите църковни сгради митрополитския  комплекс „Св. Димитър“. Ако наистина духът на тези племена беше унищожен, тези паметници нямаше да бъдат запазени. Имаме паметници с уникална историческа характеристика, които не се виждат в други градове, и това наистина буди гордост“, допълни тя. Фионера Филипова уточни, че хората в този край имат странна устойчивост, която ги е съхранила през вековете. \r\nТя разказа, че северозападният град все още крие много тайни, а една от основните легенди е свързана с неговото име. „Легендата разказва за средновековен владетел, някои дори казват, че той се е казвал Будо, тоест името на града идва от неговото име. Имал три дъщери – Вида, Кула и Гъмза и понеже сме в Крайния Северозапад, както казах, едната се омъжила за сръбски княз, другата за влашки княз, но и двете били недоволни от съвместния си живот. Тяхното бащино имане и зестра били пропилени от съпрузите им. И третата сестра останала да живее тука, но за да я запомнят нейните поданици, тя построила замъка Баба Вида. Но както често си прави шеги любовта, там се влюбила в главния каменоделец, но вече била дала обет, че няма да се омъжва и в края на живота си тя го убила. Тя останала да живее до дълбоки старини там и хората наистина почтително я наричали Баба Вида. Така звучи едната версия от легендите. Другата версия е, че средновековният владетел имал и двама сина. Това са Гъмзо и Коста или Косту, Вида и Кула. За Вида и Кула се повтаря същото, но за Гъмзо се говори, че той е създал Гъмзиград, днешната Елюмюляна в Сърбия, а Коста създал Костолац. Има зрънце поне историческа истина и в това, защото Видинското царство обхваща и тези земи“, обясни Фионера Филипова.", "date": "2018.06.04", "title": "„Легенди за България“: Предания за старопрестолния Видин, където още се носи духът на всички племена, населявали тези земи"}
{"url": "http://www.focus-news.net/news/2018/06/04/2529661/veliko-tarnovo-apelativniyat-sad-v-grada-otbelyazva-140-godini-ot-sazdavaneto-si-i-20-godini-ot-svoeto-vazstanovyavane.html", "text": "Тържествено събрание по повод 20-годишнината от възстановяването на Апелативен съд – Велико Търново и 140-годишнината от неговото създаване ще се проведе във Велико Търново. Събитието ще започне в 10.30 часа и ще се случи в сградата на музей „Възраждане и Учредително събрание“, съобщиха от пресцентъра на съда. Сред гостите на тържественото събитие ще бъдат представители на Министерството на правосъдието, Върховният административен съд, Върховният касационен съд, Прокуратурата на Република България, Висшият съдебен съвет, Инспекторатът към Висшия съдебен съвет, Националния институт на правосъдието, Съюзът на юристите в България, Великотърновската адвокатска колегия, председателите на апелативните съдилища в България, председателите на окръжните и районните съдилища в апелативен район Велико Търново, бивши и настоящи съдии от Апелативен съд – Велико Търново, съдебни служители и др.\r\nАпелативен съд – Велико Търново е създаден с Временните правила за устройство на съдебната власт в България, утвърдени на 24.08.1878 г. от княз Александър Дондуков – Корсаков и съдържащи основните начала на съдебната организация в България. За негов пръв председател е определен Никола Михайловски. В края на 1879 г. съдът временно е закрит и възстановен през 1881 г. Дейността му е прекратена окончателно през 1895 г., когато е редуциран броят на апелативните съдилища в страната, а делата му са прехвърлени в Апелативен съд – Русе. Със специален закон, приет на 21.11.1947 година са закрити всички апелативни съдилища в България, като с приетата на 4 декември 1947 г. Конституция на Народна Република България е приета изцяло нова съдебна организация по съветски модел, в която съдебното производство става двуинстанционно.\r\nС приемането на Конституцията  на Република България на 12.07.1991 г. е възстановен принципът на триинстанционното правораздване, като се предвижда възстановяването на апелативните съдилища.\r\nС решение на Висшия съдебен съвет от 22 декември 1997 г. е определен броят на апелативните съдилища и техните седалища – в София, Пловдив, Варна, Бургас и Велико Търново.\r\nС решение на Висшия съдебен съвет от 21 януари 1998 г. е конституиран Апелативен съд – Велико Търново и е определен неговият съдебен район. През март същата година за негов пръв председател е определен съдия Здравко Трифонов (до този момент председател на Окръжен съд – Велико Търново), а през м.май са назначени първите съдии в състава на новия съд. (Здравко Трифонов, Анета Григорова, Виолета Млеканова, Златка Петкова, Лидия Чобанова, Йорданка Неделчева и Румян Жеков). На 4 юни 1998 г. в Апелативен съд – Велико Търново се провеждат първите съдебни заседания по дела.\r\nКъм днешна дата в Апелативен съд – Велико Търново правораздават 17 съдии (по щат), които разглеждат по над 1500 граждански, наказателни и търговски дела годишно, подпомагани от съдебна администрация от 25 съдебни служители.", "date": "2018.06.04", "title": "Велико Търново: Апелативният съд в града отбелязва 140 години от създаването си и 20 години от своето възстановяване"}
{"url": "http://www.focus-news.net/news/2018/06/04/2529660/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-5-yuni.html", "text": "„Софийска вода” временно ще прекъсне водоснабдяването в някои части на столицата на 5 юни. Това съобщиха от пресцентъра на дружеството.\r\nВъв връзка с подмяна на сградно водопроводно отклонение в кв. „Център“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Братя Миладинови“ от бул. „Сливница“ до ул. „Кирил и Методий“; ул. „Гривица“ от бул. „Христо Ботев“ до ул. „Братя Миладинови“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Братя Миладинови“ ъгъла с ул. „Гривица“.\r\nВъв връзка с подмяна на сградно водопроводно отклонение в кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Железопътна“ от ул. „Кирил Пърличев“ до ул. „Босилеградска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на ъгъла на ул. „Железопътна„ и ул. „Босилеградска“.\r\nВъв връзка с подмяна на спирателни кранове на ул. „Гео Милев“, жк. „Христо Смирненски“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на: ул. „Боян Магесник“ от ул. „Слатинска река“  до бул. „Проф. Цветан Лазаров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „ Гео Милев № 164.\r\nВъв връзка с подмяна на сградно водопроводно отклонение на ул. „Константин Фотинов“, кв. „Васил Левски“ се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Константин Фотинов“ от ул. „Баба Тонка“ до ул. „Княгиня Тамара“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Константин Фотинов“ № 140.\r\nВъв връзка с монтаж на водомерен възел на ул. „Дамяница“, кв. „Карпузица“ се налага спиране на водоподаването от 09:30 до 12:00 часа на клиентите на „Софийска вода”, живеещи в района на: ул. „Средорек“ и ул. „Огнеборец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ъгъла на ул. „Средорек“ и ул. „Огнеборец“.\r\nВъв връзка с реконструкция на уличен водопровод на ул. „Хотнишки водопад“, в.з. Малинова долина се налага спиране на водоподаването от 10:00 до 21:00 часа на клиентите на „Софийска вода”, живеещи в района на: ул. „Хотнишки водопад“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хотнишки водопад“ на кръстовището с ул. „Душанци“.\r\nВъв връзка с изграждане на водомерна шахта и монтаж на водомерен възел в кв. „Факултета“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Суходолска“ №30. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Суходолска“ №30.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.04", "title": "„Софийска вода” временно ще прекъсне водоснабдяването в някои части на столицата на 5 юни"}
{"url": "http://www.focus-news.net/news/2018/06/04/2529664/kyustendil-v-grada-shte-se-sastoi-klasicheski-kontsert-na-smesen-hor-bratstvo.html", "text": "Църковни песнопения и оперетна музика ще бъдат представени в класически концерт в Кюстендил. Това съобщи за Радио „Фокус” – Кюстендил Иван Андонов, председател на читалище „Братство”. По думите му от 18.30 часа в зала „Велики учители” на читалище „Братство” ще се състои класически концерт на смесен хор „Братство”. „В програмата ще чуем църковно-славянски песнопения, оперетна музика, художествена обработка на народни песни, творби на класически автори и популярна музика. Като солисти ще се изявят Николай Кесяков, Сашка Спасова и Олга Воденичарска”, каза Иван Андонов. По думите му класическият концерт е включен в месечния културен календар на Община Кюстендил.\r\nВенцеслав ИЛЧЕВ", "date": "2018.06.04", "title": "Кюстендил: В града ще се състои класически концерт на смесен хор „Братство”"}
{"url": "http://www.focus-news.net/news/2018/06/04/2529663/der-mnchner-merkur-v-bavariya-razrabotvat-regionalen-plan-za-uskoryavane-na-deportatsiite-na-migranti.html", "text": "Правителството на най-голямата германска провинция – Бавария, разработва собствен план за ускоряване на процедурите по разглеждане на молбите на кандидатстващите за убежище и депортирането от страната на онези от тях, които получат отказ, съобщава вестник Der Münchner Merkur.\r\nПланът, предложен от министъра на вътрешните работи на ФРГ и лидер на Християнсоциалния съюз (ХСС) Хорст Зеехофер предвижда създаването на специални центрове за първоначален прием на мигранти, в които по ускорена процедура ще бъдат обработвани молбите им за получаване на бежански статут. Оттам насетне мигрантите ще бъдат разпределяни в други съоръжения, но само при условие, че имат шансове за убежище. Останалите ще бъдат депортирани от Германия. \r\nПланира се също създаването на центрове за временно настаняване на лицата, които се опитват да избегнат извеждането им от страната. Правото на пребиваване в Германия ще бъде отказано на онези мигранти, които създават проблеми в центровете за бежанци или използват сила срещу полицейски служители.\r\nВластите в Бавария ще осигурят допълнителни самолети за депортиране на отхвърлените кандидати за убежище. Към настоящия момент за осигуряването на самолетите се грижи федералното правителство в Берлин. \r\nЗеехофер подчерта, че ускоряването на процедурите по депортиране на мигрантите ще направи Бавария по-малко привлекателна за кандидатстващите за закрила. „Бихме искали да станем образец за другите федерални провинции“, подчерта лидерът на ХСС. \r\nПланът съдържа и други предложения, като например на кандидатстващите да не им бъдат раздавани пари, а специални карти, с които може да получават храна и дрехи. Съответната инициатива ще бъде разгледана в регионалния парламент в Мюнхен във вторник, 5 юни. Ако бъде одобрен, законът ще влезе в сила в началото на август. Тереза Герова", "date": "2018.06.04", "title": "Der Münchner Merkur: В Бавария разработват регионален план за ускоряване на депортациите на мигранти"}
{"url": "http://www.focus-news.net/news/2018/06/04/2529665/veliko-tarnovo-vavezhda-se-vremenna-organizatsiya-na-dvizhenieto-za-mps-na-8-i-9-yuni.html", "text": "Въвежда се временна организация на движението за МПС на 8 и 9 юни. Това съобщиха от пресцентъра на Общината. \r\nНа 8 юни /петък/ за времето от 17.30 до 19.30 ч. се затваря за движение ул. \"Васил Левски\" в участъка от Студентски стол № 2 до сградата на Община Велико Търново;\r\nНа 9 юни /събота/ за времето от 20.45 до 21.30 ч. се затваря за  движение Пл. \"Цар Асен I\", както и свързаните с него улици.", "date": "2018.06.04", "title": "Велико Търново: Въвежда се временна организация на движението за МПС на 8 и 9 юни"}
{"url": "http://www.focus-news.net/news/2018/06/04/2529669/pg-na-gerb-daryava-17-000-lv-za-postroyavaneto-na-detska-ploshtadka-v-s-galiche.html", "text": "Парламентарната група на ПП ГЕРБ дарява 17 000 лв. за построяването на нова детска площадка в с. Галиче (община Бяла Слатина). Това съобщиха от пресцентъра на ПП ГЕРБ. Този ангажимент пое председателят на ПГ на ГЕРБ и заместник-председател на партията Цветан Цветанов.\r\n„Искаме да зарадваме децата в с. Галиче, като им подарим чисто нова площадка за игри. Те несъмнено го заслужават и се надявам всички малчугани да имат много незабравими мигове на новата си придобивка. Винаги съм твърдял, че спортът и движението са здраве и изграждат характера“, сподели Цветанов.\r\nПредседателят на ПГ на ГЕРБ изрази надеждата си, че построяването на тази площадка ще бъде стъпка към спирането на политическото противопоставяне в с. Галиче. „Нека поне на нея деца и родители да се събират и да се забавляват заедно“, посочи Цветан Цветанов.", "date": "2018.06.04", "title": "ПГ на ГЕРБ дарява 17 000 лв. за построяването на детска площадка в с. Галиче"}
{"url": "http://www.focus-news.net/news/2018/06/04/2529667/sport-ukrayna-pobedi-s-41-albaniya-v-kontrola.html", "text": "Украйна победи Албания с 4:1 в контролен мач, изигран във френското алпийско градче Евиан. \r\nЙевхен Коноплянка откри резултата в 31-та минута, а само пет минути по-късно Андрий Ярмоленко отбеляза второ попадение. До края на първото полувреме резултатът бе 3:0 в полза на украинците. Във втората част на двубоя албанците успяха да вкарат гол, но секунди по-късно Коноплянка оформи крайното 4:1 за отбора на Украйна.", "date": "2018.06.04", "title": "Спорт: Украйна победи с 4:1 Албания в контрола"}
{"url": "http://www.focus-news.net/news/2018/06/04/2529668/api-prez-polovin-chas-dnes-shte-se-spira-iztsyalo-dvizhenieto-po-avtomagistrala-lyulin-pri-9-ti-km-zaradi-obrushvane-na-skatove.html", "text": "През половин час днес до 16.00 часа ще се спира изцяло движението по автомагистрала „Люлин“ в участъка от пътен възел Даскалово до граница с област София за обрушването на скатове при 9-ти км. Това съобщиха от пресцентъра на Агенция \"Пътна инфраструктура\". Първото спиране е от 11.00 часа до 11.30 часа. В 11.30 часа трафикът ще бъде пуснат и ще бъде отново ограничен в 12.00 часа за половин час. Движението ще бъде преустановявано на интервали от 30 минути до приключването на предвидените дейности по обрушването на скатовете. \r\nАгенция „Пътна инфраструктура“ благодари на шофьорите за търпението от причинените неудобства, които обаче са наложителни, за да се пътува удобно и безопасно. Алтернативният маршрут на АМ „Люлин“ по направлението София - Перник - Благоевград за леките автомобили е по път I-1 през Владая. Тежкотоварните МПС над 12 тона ще изчакват на място.", "date": "2018.06.04", "title": "АПИ: През половин час днес ще се спира изцяло движението по автомагистрала „Люлин“ при 9-ти км заради обрушване на скатове"}
{"url": "http://www.focus-news.net/news/2018/06/04/2529670/varna-gratskata-mahala-ostava-bez-voda-poradi-avariya.html", "text": "Абонатите в „Гръцката махала“ във Варна ще останат без вода до около 16.00 часа поради авария. Това съобщиха за Радио „Фокус“ – Варна от дружество „Водоснабдяване и канализация“ във Варна. С нарушено водоподаване ще бъдат и домакинствата в района на ул. „Радост“ , а също и около зеленчукова борса, до около 15.00 часа.\r\nМилена СТОЕВА", "date": "2018.06.04", "title": "Варна: „Гръцката махала“ остава без вода поради авария"}
{"url": "http://www.focus-news.net/news/2018/06/04/2529675/montana-vidinskiyat-mitropolit-daniil-osveti-myastoto-za-izgrazhdane-na-nov-hram-v-selo-dolna-riksa.html", "text": "Видинският митрополит Даниил освети мястото за изграждане на нов храм в монтанското село Долна Рикса, съобщиха за Радио „Фокус“ от Видинската митрополия. С молебен и водосвет бе дадено началото за изграждане на храм, посветен на „Свети Архангел Михаил”. Видинският митрополит Даниил бе в съслужение с архимандрит Антим, селския свещеник Славейко и свещеник Николай от храм „Свети Свети Кирил и Методий” в Монтана. Църквата ще се намира на височинката зад селското читалище до параклиса на „Свети Николай”, построен в знак на признателност към Бог от жена, преживяла опасно падане от 8 етаж в асансьорна шахта. Малката постройка за молитва е изградена преди 18 години, на мястото на старата църква.\r\n„Православният храм, братя и сестри, е място на особеното Божие присъствие. И докато има любов между Вас, да се събирате заедно на молитва, да надделява грижата един към друг, любовта, подпомагането и радостта, Бог винаги ще е с Вас. Това е нашата надежда, че ще пребъде селото и нашия народ”, заяви в обръщението си към хората митрополит Даниил. \r\nДолна Рикса е единственото село от 23 населени места  в общината без православен храм. Пред довършване са църквите в селата Трифоново, Крапчене и Войници. Николай Калистратов, чийто корени са от селото е направил  дарение от 30 хиляди лева. С тях ще започне строежа на църквата. Проектът на бъдещия храм „Свети Архангел Михаил” е дарение от архитект Пенка Господинова. Тя е проектирала и много от останалите църкви в селата на община Монтана.", "date": "2018.06.04", "title": "Монтана: Видинският митрополит Даниил освети мястото за изграждане на нов храм в село Долна Рикса"}
{"url": "http://www.focus-news.net/news/2018/06/04/2529672/politico-germanskiyat-kantsler-podkrepi-voenniya-plan-za-es-na-emanyuel-makron.html", "text": "Канцлерът на ФРГ Ангела Меркел е предпазлива по отношение на предложенията на френския президент Еманюел Макрон за реформа в еврозоната, но подкрепя идеята му за създаването на европейски отбранителни сили, отбелязва Politico.\r\nМеркел подчерта, че инициативата може да бъде отворена за участие на Великобритания след излизането й от структурите на Общността. \r\nМакрон настоява за създаването на комбинирана военна сила на ЕС, която да бъде разгръщана при бедствени ситуации, независимо от точката им. Идеята вече не бе приета добре в Берлин – германският министър на отбраната Урсула фон дер Лайен заяви, че тя не е „проект за утрешния ден“. В тази връзка изявлението на Меркел бележи значителна промяна в тона на германците. \r\n„Подкрепям предложението на президента Макрон за интервенционна инициатива\", заяви Меркел в интервю за неделно германско издание. Съгласно думите й, инициативата „трябва да се впише в структурата на сътрудничеството в областта на отбраната\", която според нея трябва да намали броя на различните оръжейни системи на ЕС от 180 на „около 30\".\r\n„С това ние ще задълбочим европейското единство. То трябва да бъде допълнено от съвместно стратегическо действие при [военно] разгръщане\", обясни германският лидер. Тереза Герова", "date": "2018.06.04", "title": "Politico: Германският канцлер подкрепи военния план за ЕС на Еманюел Макрон"}
{"url": "http://www.focus-news.net/news/2018/06/04/2529666/burgas-37-godishniyat-mazh-zapodozryan-v-ubiystvoto-na-biznesmen-v-slanchev-bryag-e-napravil-samopriznanie-motivat-za-deyanieto-e-revnost.html", "text": "37-годишният мъж, заподозрян в убийството на бизнесмен в „Слънчев бряг“, е направил самопризнание,  мотивът за деянието е ревност. Това съобщи за Агенция „Фокус“ Елгина Чалъмова, говорител на Окръжна прокуратура – Бургас. Тя посочи, че мъжът е направил самопризнание за извършеното деяние. По думите й категорично мотивът е ревност. Чалъмова обясни, че 37-годишният мъж и пострадалото 22-годишно момиче са имали интимни отношения.  Агенция „Фокус“ припомня: \r\nНа 2 юни 2018 г. в 21.14 часа в курорта Слънчев бряг 55-годишният бизнесмен Коста Николов, по прякор Миджурина, беше убит, а 22-годишно момиче бе простреляно. Момичето бе настанено за лечение в УМБАЛ – Бургас с опасност за живота.\r\nДвамата са били в паркиран лек автомобил „Мерцедес”, със софийска регистрация, спрян в района на комплекс „Сън вилидж” в курорта. Извършителят - 37-годишният Михаил Станчев, бе задържан при опит да премине границата през ГКПП \"Лесово\".\r\nПричини за прострелването са ревност и неизяснени лични отношения между 37-годишния задържан и младото момиче. Установено бе, че извършителят е притежавал законно огнестрелно оръжие, с което се сдобил по повод работата си, като управител и лице, работещо с парични средства в различни фирми. В процес на изясняване е дали това е оръжието, с което е извършено прострелването. \r\nДържавното обвинение ще иска постоянен арест за извършителя на тежкото престъпление, извършено с особена жестокост. Ще му бъдат повдигнати обвинения за убийство и опит за убийство.\r\nДеница КИТАНОВА", "date": "2018.06.04", "title": "Бургас: 37-годишният мъж, заподозрян в убийството на бизнесмен в „Слънчев бряг“, е направил самопризнание,  мотивът за деянието е ревност"}
{"url": "http://www.focus-news.net/news/2018/06/04/2529673/prof-valeri-stefanov-s-godinite-svetlin-rusev-shte-zaeme-polagashtoto-mu-se-myasto-v-panteona-na-znachimite-balgari-na-20-i-i-21-vi-vek.html", "text": "С годините Светлин Русев ще заеме полагащото му се място в пантеона на значимите българи на 20-и и 21-ви век. Това каза за предаването „Съкровищницата на тайните“ на Радио „Фокус“ професор Валери Стефанов, директор на Съюза на колекционерите в България и приятел на Светлин Русев. „Светлин Русев беше забележителна фигура и ще бъде запомнен като голям творец, мислещ човек, граждански ангажиран човек и изключителен колекционер, който не може и няма да бъде изтрит от паметта ни. Изложбата „Българската живопис от първата половина на ХХ век – избрано от частни колекции“ беше поклон към неговите предшественици и едно от завещанията на Светлин Русев. Той притежаваше качеството да се радва на това, че някой притежава една картина и че тя може да бъде вписана в историята на българското изкуство“, разказа проф. Стефанов. Той описа академик Светлин Русев още като творец със свой особен запомнящ се стил и посочи заслугата му българското изкуство да получи достъп до чуждестранни пазари и експозиции. Според проф. Валери Стефанов голямата болка на Светлин Русев спрямо Закона за културното наследство е била поради прекалено строгото наблюдение върху движението на художествените творби, за които най-добрият регулатор според акад. Светлин Русев е свободният пазар.", "date": "2018.06.04", "title": "Проф. Валери Стефанов: С годините Светлин Русев ще заеме полагащото му се място в пантеона на значимите българи на 20-и и 21-ви век"}
{"url": "http://www.focus-news.net/news/2018/06/04/2529674/sofiya-trima-dushi-sa-zadarzhani-za-sbivane-vav-vrazka-s-intsidenta-s-kon-na-bul-vladimir-vazov.html", "text": "Трима души са задържани за сбиване във връзка с инцидента с кон на бул. „Владимир Вазов“ вчера. Това съобщиха от пресцентъра на МВР. Образувано е досъдебно производство за хулиганство в столичното Пето РУ. Вчера около обяд в района на бул. „Владимир Вазов“ впрегнат в каруца кон, е успял да се откъсне от впряга и бягайки по булеварда е увредил движещ се автомобил, като е нанесъл материални щети на още няколко паркирани коли. При възникналата след инцидента разпра, шофьорът на един от автомобилите бил нападнат от каруцаря и негови роднини. Последвало задържането на трима от участниците в скандала, двама от които са разпознати като преки извършители на хулиганската проява. Водачът на автомобила е прегледан в болница и освободен с леки наранявания. \r\nПо случая е образувано досъдебно производство, на каруцаря са съставени и актове за нарушение на ЗДвП. Пристигналите на място пътни полицаи са успели да заловят бягащото животно, което е настанено в конна база.", "date": "2018.06.04", "title": "София: Трима души са задържани за сбиване във връзка с инцидента с кон на бул. „Владимир Вазов“"}
{"url": "http://www.focus-news.net/news/2018/06/04/2529671/pazardzhik-prodalzhava-festivalat-na-izkustvata-art-ideya-art-aleya.html", "text": "Продължава фестивалът на изкуствата „Арт идея – Арт алея“ в Пазарджик, съобщиха за Радио „Фокус“ – Пазарджик организаторите. Фестивалът е с акцент върху съвременното и визуално изкуство. Това е неговото седмо издание, което включва театрални и кино срещи, както и разнообразна детска програма. В програмата на фестивала за днешния ден са предвидени театралната постановка „Скици от малкия град“ по Чудомир и други автори, която ще започне в 18.30 часа в ДКТ „Константин Величков”, а от 20.00 часа е откриването на фотоизложбата „Усещане за жена“ на Симеон Тодоров (Германия), в Зала „Арт” в Театъра.\r\nВаня НИКОЛОВА", "date": "2018.06.04", "title": "Пазарджик: Продължава фестивалът на изкуствата „Арт идея – Арт алея“"}
{"url": "http://www.focus-news.net/news/2018/06/04/2529676/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Правителството на най-голямата германска провинция – Бавария, разработва собствен план за ускоряване на процедурите по разглеждане на молбите на кандидатстващите за убежище и депортирането от страната на онези от тях, които получат отказ, съобщава вестник Der Münchner Merkur.\r\nПланът, предложен от министъра на вътрешните работи на ФРГ и лидер на Християнсоциалния съюз (ХСС) Хорст Зеехофер предвижда създаването на специални центрове за първоначален прием на мигранти, в които по ускорена процедура ще бъдат обработвани молбите им за получаване на бежански статут. Оттам насетне мигрантите ще бъдат разпределяни в други съоръжения, но само при условие, че имат шансове за убежище. Останалите ще бъдат депортирани от Германия. \r\nПланира се също създаването на центрове за временно настаняване на лицата, които се опитват да избегнат извеждането им от страната. Правото на пребиваване в Германия ще бъде отказано на онези мигранти, които създават проблеми в центровете за бежанци или използват сила срещу полицейски служители.\r\nВластите в Бавария ще осигурят допълнителни самолети за депортиране на отхвърлените кандидати за убежище. Към настоящия момент за осигуряването на самолетите се грижи федералното правителство в Берлин. \r\nЗеехофер подчерта, че ускоряването на процедурите по депортиране на мигрантите ще направи Бавария по-малко привлекателна за кандидатстващите за закрила. „Бихме искали да станем образец за другите федерални провинции“, подчерта лидерът на ХСС. \r\nПланът съдържа и други предложения, като например на кандидатстващите да не им бъдат раздавани пари, а специални карти, с които може да получават храна и дрехи. Съответната инициатива ще бъде разгледана в регионалния парламент в Мюнхен във вторник, 5 юни. Ако бъде одобрен, законът ще влезе в сила в началото на август.\r\n*** Говорителят на гръцкото правителство Димитрис Цанакопулос заяви, че управляващите в Македония (в източника - Бившата югославска република Македония) са тези, които би трябвало да направят следващия ход в текущите преговори, целящи разрешаването на спора за името, отбелязва електронното издание на вестник Kathimerini. \r\n„Гръцкото правителство чака (Зоран) Заев да направи решителната стъпка за постигане на споразумение. Топката е в тяхното поле\", подчерта Цанакопулос пред телевизионния канал Kontra.\r\nСъгласно думите му, не може да се предвиди кога министър-председателите на двете страни, Алексис Ципрас и Зоран Заев, ще проведат планирания разговор по телефона, което е индикация, че преговорите преминават към крайната им фаза.\r\nПерспективите за пробив остават неясни, тъй като дискусиите на техническо ниво между двете страни са изпълнени с препятствия.В коментарите си през уикенда Заев заяви, че е „оптимист\", но някои „технически подробности\" остават да бъдат решени, добавяйки, че той ще се обади на гръцкия си колега, когато тези проблеми бъдат решени.\r\nНякои източници твърдят, че договарянето на сделката вероятно ще продължи дълго, не на последно място поради факта, че Заев е изправен пред значителен натиск в страната си, като например протести от страна на опозицията.\r\nУсилията за разрешаване на спора за името съживи отношенията между двете страни, след като години наред Гърция блокира опитите на Македония да се присъедини към Европейския съюз и НАТО.\r\n*** Антиимиграционна опозиционна Словенска демократическа партия (СДП) спечели парламентарните избори в Словения, вземайки 25% от гласовете, според предварителните резултати, пише британският вестник The Guardian.\r\nВъпреки това партията на бившия премиер Янез Янша може да има трудности в сформирането на правителство, тъй като твърдата им позиция относно имиграцията остава на СДП малък списък с потенциални коалиционни партньори.\r\nЯнша призна, че всякакви следизборни преговори ще бъдат трудни. „Може би ще се наложи да чакаме известно време, преди да могат да се проведат сериозни разговори за ново правителство“, заяви той пред репортери.\r\n„Нашата партия поставя Словения и словенците на първо място“, заяви Янша след като предварителните резултати излязоха, допълвайки че СДП е готово за коалиционни преговори с всички други парламентарни партии. „Отворени сме за сътрудничество, защото Словения е изправена пред времена, които изискват такова“, допълни той.\r\nЛидерът на „Листа Марян Шарец“ Марян Шарец заяви пред репортери, че очаква да получи възможност за съставяне на правителство, тъй като повечето от партиите преди изборите заявиха, че е малко вероятно да се включат във водено от СДП правителство.\r\n„Ако всеки спази това, което е казал преди изборите, очакваме да получим възможност за съставяне на правителство“, заяви Шарец.\r\nПрезидентът Борут Пахор заяви, че планира да даде първия мандат за съставяне на правителство на партията с най-много места в парламента след изборите.\r\n*** Канцлерът на ФРГ Ангела Меркел е предпазлива по отношение на предложенията на френския президент Еманюел Макрон за реформа в еврозоната, но подкрепя идеята му за създаването на европейски отбранителни сили, отбелязва Politico.\r\nМеркел подчерта, че инициативата може да бъде отворена за участие на Великобритания след излизането й от структурите на Общността. \r\nМакрон настоява за създаването на комбинирана военна сила на ЕС, която да бъде разгръщана при бедствени ситуации, независимо от точката им. Идеята вече не бе приета добре в Берлин – германският министър на отбраната Урсула фон дер Лайен заяви, че тя не е „проект за утрешния ден“. В тази връзка изявлението на Меркел бележи значителна промяна в тона на германците. \r\n„Подкрепям предложението на президента Макрон за интервенционна инициатива\", заяви Меркел в интервю за неделно германско издание. Съгласно думите й, инициативата „трябва да се впише в структурата на сътрудничеството в областта на отбраната\", която според нея трябва да намали броя на различните оръжейни системи на ЕС от 180 на „около 30\".\r\n„С това ние ще задълбочим европейското единство. То трябва да бъде допълнено от съвместно стратегическо действие при [военно] разгръщане\", обясни германският лидер.\r\n***", "date": "2018.06.04", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/06/04/2529677/smolyan-75-godishen-mazh-e-postradal-pri-katastrofa-mezhdu-lek-avtomobil-i-avtobus-na-pat-smolyan-devin-krichim-sled-razklona-za-kk-pamporovo.html", "text": "75-годишен мъж е пострадал при катастрофа между лек автомобил и автобус на път Смолян - Девин - Кричим след разклона за к.к. \"Пампорово\". Това съобщиха от ОДМВР - Смолян. Сигналът за инцидента е получен около 16.05 часа на 3 юни 2018 г. В района на км 13+300 от пътя в района след разклона за к.к. \"Пампорово\", лек автомобил, управляван от постоянно пребиваващ в Република България Н.Х. О.А. (на 33 години) роден в Сирия, на десен завой навлиза в насрещна пътна лента и се удря в автобус марка \"Ивеко Дейли\". Автобусът е със смолянска регистрация на частна фирма, изпълняващ курс по редовна линия по маршрута Смолян - Девин. При катастрофата е ранен пътуващ в автобуса 75-годишен мъж от с. Брезе, който е получил счупвания на девето и десето ребро от дясно. Пострадалият е настанен в МБАЛ \"д-р Братан Шукеров\" АД - град Смолян. Стойността на нанесените щетите по моторните превозни средства е в процес на изясняване. Местопроизшествието е посетено от дежурна оперативна група при ОД и РУ - Смолян. Извършен е оглед и е образувано досъдебно производство.", "date": "2018.06.04", "title": "Смолян: 75-годишен мъж е пострадал при катастрофа между лек автомобил и автобус на път Смолян - Девин - Кричим след разклона за к.к. \"Пампорово\""}
{"url": "http://www.focus-news.net/news/2018/06/04/2529682/dobrich-nad-40-kulturno-obrazovatelni-initsiativi-za-detsa-sa-vklyucheni-v-detskiya-panair-v-grada-koyto-shte-se-provede-na-9-i-10-yuni.html", "text": "Над 40 културно-образователни инициативи за деца включва тазгодишното издание на Детски панаир в Добрич на 9 и 10 юни. Това съобщиха от пресцентъра на Общината. Събитието ще се проведе на площад „Свобода\" с вход свободен и се реализира от Фондация Изиарт, благодарение на подкрепата на Община Добрич. \r\nРаботилниците ще се провеждат в двата дни от уикенда между 10.00 часа и 18.00 часа на площад „Свобода”, както и в Регионален исторически музей - Добрич. \r\nЗа децата, които се интересуват от изкуство, са предвидени десетки работилници, между които по стъклопис, архитектура, пясъчни рисунки, плъсти, грънчарство. Музикалното ателие тази година ще е посветено на цигулката и всеки посетител ще разбере как свири на цигулка и да опита сам. В рамките на събитието ще бъде изграден кът, посветен на българското изкуство с ателие по калиграфия, на което ще се пише с глаголица, ателие с мозайки от пловдивската базилика, както и изработка на ритони и колажи на средновековни костюми. За любителите на Изтока ще бъде направено ателие за рисунка с къна. Ателие по роботика ще забавлява децата, които обичат науката, а за най-любопитните ще бъде изложен и хармонограф - устройство за рисуване, използващо махала за създаването на геометрични изображения. \r\nОрганизаторите са приготвили и атрактивна програма за сцената - музикални и театрални спектакли, танци и игри за най-малките. По традиция ще бъде показана и истинска пожарна кола, на която малчуганите ще могат да се качат и да усетят вълнението, като влязат в ролята на истински пожарникари.", "date": "2018.06.04", "title": "Добрич: Над 40 културно-образователни инициативи за деца са включени в Детския панаир в града, който ще се проведе на 9 и 10 юни"}
{"url": "http://www.focus-news.net/news/2018/06/04/2529680/blagoevgrad-42-godishen-mazh-e-s-opasnost-za-zhivota-sled-kato-e-padnal-ot-tovaren-avtomobil-v-kanavka-kray-patya-mezhdu-selata-chuchuligovo-i-dolno-spanchevo-patuvayki-bez-predpazen-kolan.html", "text": "На 3 юни 2018 г., около 12:45 часа, на пътя между селата Чучулигово и Долно Спанчево, 42-годишен мъж от град Сандански, пътуващ без поставен предпазен колан на предната дясна седалка в товарен автомобил „Мерцедес“, на ляв завой е паднал от автомобила в крайпътна канавка. Това съобщиха от ОДМВР-Благоевград. Пострадалият е транспортиран за лечение в София с опасност за живота.", "date": "2018.06.04", "title": "Благоевград: 42-годишен мъж е с опасност за живота, след като е паднал от товарен автомобил в канавка край пътя между селата Чучулигово и Долно Спанчево, пътувайки без предпазен колан"}
{"url": "http://www.focus-news.net/news/2018/06/04/2529684/dobrich-v-ogledalna-zala-neli-bozhkova-shte-gostuvat-uchastnitsi-ot-mezhdunarodniya-horov-festival-chernomorski-zvutsi-balchik.html", "text": "На 8 юни 2018 г. от 18.00 часа в Огледална зала „Нели Божкова“ ще гостуват участници от Международния хоров фестивал „Черноморски звуци“ - Балчик. Това съобщиха от пресцентъра на Община Добрич. В тазгодишното издание на престижния музикален форум ще участват 21 хорови състава от 10 европейски държави – България, Македония, Хърватска, Литва, Холандия, Естония, Полша, Финландия, Украйна и Русия. В Добрич любителите на хоровото изкуство ще имат възможността да чуят: Камерен девически хор „Portamento“, Starachowice (Полша) с диригент Bożena Magdalena Mrózek, Вокален ансамбъл „Езерец“ при НЧ „Н. Й. Вапцаров-1866“ - Благоевград с диригент Илиян Юручки; Женски хор „Lähte“, Lähte (Естония) с диригент Mall Türk; Ансамбъл „Чубрица“, Амстердам (Холандия) с диригент Renske Velthuis\r\nВходът е свободен.", "date": "2018.06.04", "title": "Добрич: В Огледална зала „Нели Божкова“ ще гостуват участници от Международния хоров фестивал „Черноморски звуци“ - Балчик"}
{"url": "http://www.focus-news.net/news/2018/06/04/2529681/rumyana-kolarova-politolog-vazhna-promyana-i-probiv-vav-vanshnata-politika-na-balgariya-e-temata-za-makedoniya-i-zapadnite-balkani.html", "text": "Важна промяна и пробив във външната политика на България е темата за Македония и Западните Балкани, каза за сутрешния блок „Добро утро, България“ на Радио „Фокус“ политологът Румяна Коларова. Тя уточни, че е важно да се запази тази перспектива. Инициативата на България за Западните Балкани не беше очаквана като част от темата за предстоящо разширяване на ЕС, а само като част от приоритетите на Българското председателство. “Втората голяма тема е Русия, като искам ясно да отделя двете теми, не защото не са свързани. Москва има трайни апетити и интереси на Балканите, които защитава по всякакъв начин. Aктивизирането на ЕС и България по отношение на Западните Балкани директно влиза в конфликт с интересите на Русия“, каза Румяна Коларова. Тя допълни, че България, опитвайки се да гарантира националния си интерес по отношение на Русия трябва да балансира между позицията си на член на ЕС и отношенията си с Русия. Има криза в политиката ни към Москва, по отношение на комуникацията между президента и правителството, като между двете институции има паралелно говорене, уточни политологът. И добави, че фактори, които обуславят тази ситуация, са много, но на първо място е негативната и силно критична позиция на президента към политиката на правителството. Според политолога по отношение на ЕС всичко е институциализирано и лидер е ръководителят на правителството, но по отношение на Русия ситуацията е различна и многопластова.", "date": "2018.06.04", "title": "Румяна Коларова, политолог: Важна промяна и пробив във външната политика на България е темата за Македония и Западните Балкани"}
{"url": "http://www.focus-news.net/news/2018/06/04/2529678/ministar-nikolay-nankov-izgrazhdaneto-na-mnogofunktsionalnata-zala-arena-shumen-e-na-finala.html", "text": "Министърът на регионалното развитие и благоустройството Николай Нанков разгледа новостроящата се многофункционална зала „Арена Шумен“, предаде репортер на Радио „Фокус“ – Варна. Той е придружаван от кмета на Шумен Любомир Христов, областния управител проф. Стефан Желев, народният представител д-р Румен Генов, както и заместник-кметове на Община Шумен. Средствата за строителството на многофункционалната спортна зала, които са в размер на 8.5 млн. лева, са отпуснати от Министерски съвет. \"Изграждането на съоръжението е на финала\", заяви министър Николай Нанков. 5 600 кв. м е разгънатата площ, на която е разположена многофункционалната зала „Арена Шумен“. Максималният капацитет на местата е 2 300 седалки, като 1 500 от тях ще са стационарни. Съоръжението ще е с едно полуподземно ниво и две надземни. Министър Нанков коментира, че шуменци ще оценят новата придобивка. Районът на залата ще бъде облагороден, предстои да стартира процедура за изграждане на жилищен комплекс. \r\nМинистър Нанков направи оглед на пътния надлез над жп линията София – Варна, както и на площадката за строеж на градската пречиствателна станция за питейни води в шуменския квартал „Дивдядово“. В 13.00 часа в концертната зала на Младежкия дом министър Нанков ще даде старт на първото полуфинално състезание от образователно-патриотичната кампания на Министерството на регионалното развитие и благоустройството „Моят град е моята крепост“. \r\nМарияна ВАЛЕНТИНОВА", "date": "2018.06.04", "title": "Министър Николай Нанков: Изграждането на многофункционалната зала „Арена Шумен“ е на финала"}
{"url": "http://www.focus-news.net/news/2018/06/04/2529683/blagoevgrad-38-godishen-shofyor-e-hvanat-v-selo-belo-pole-s-435-promila-alkohol-v-izdishaniya-vazduh.html", "text": "На 1 юни 2018 г., около 17:00, часа в село Бело поле, А. С., на 38 г., от село Бело поле, община Благоевград, е управлявал лек автомобил „ВАЗ“ с наличие на 4,35 промила алкохол в издишания въздух. Това съобщиха от ОДМВР-Благоевград.", "date": "2018.06.04", "title": "Благоевград: 38-годишен шофьор е хванат в село Бело поле с 4,35 промила алкохол в издишания въздух"}
{"url": "http://www.focus-news.net/news/2018/06/04/2529685/targovishte-traktor-e-izgoryal-pri-pozhar-v-selo-kovachevets.html", "text": "Трактор е изгорял при пожар в село Ковачевец. Това съобщиха от ОДМВР - Търговище. Служители на РСПБЗН - Попово са реагирали на получения сигнал за пожара в кабината на трактора „Зетор“, паркиран в стопанския двор в село Ковачевец, община Попово. В резултат на инцидента тракторът е унищожен. Няма пострадали хора. Посредством професионалната намеса на екип служители на гореспоменатата служба с един противопожарен автомобил са спасени от огъня два намиращи се в близост два товарни автомобила. Вероятната причина за възникване на пожара е късо съединение.", "date": "2018.06.04", "title": "Търговище: Трактор е изгорял при пожар в село Ковачевец"}
{"url": "http://www.focus-news.net/news/2018/06/04/2529679/mkd-balkanskiyat-marshrut-za-bezhantsite-otnovo-se-aktivira-fronteks-vliza-v-albaniya.html", "text": "Европейската служба за граничен контрол и брегова охрана Фронтекс ще разположи 45 полицаи по албанските граници в опит да пресече нова мигрантска вълна. Съответната информация сподели директорът на Фронтекс Фабрис Лежери, отбелязва скопското електронно издание МКД.\r\nАлбания е една от страните, която нелегалните мигранти използват за придвижването си към вътрешността на Европа. Лежери предупреди, че се очаква нова вълна от мигранти от Северна Гърция, които през Албания, Черна гора, Босна и Херцеговина и Хърватия искат да влязат в страните-членки на ЕС. Бежанците са от Сирия, Ирак и някои страни от Африка.\r\nСъщевременно новият вътрешен министър на Италия Матео Салвини увери, че Сицилия „няма да бъде бежански лагер на Европа\". Лидерът на „Лигата“ на свой ред добави, че плановете на правителството за миграцията не са радикални, а плод на „здрав разум\".\r\nНай-малко 35 мигранти загинаха миналата седмица, след като лодката им се преобърна в близост до бреговете на Тунис. При инцидента са спасени 67 души. На борда на плавателния съд е имало около 180 души, съобщиха официални лица.Тереза Герова", "date": "2018.06.04", "title": "МКД: Балканският маршрут за бежанците отново се активира, Фронтекс влиза в Албания"}
{"url": "http://www.focus-news.net/news/2018/06/04/2529688/kardzhali-26-godishen-mazh-e-poluchil-tezhka-travma-sled-kato-kola-e-padnala-po-tavan-v-dere-na-1-km-ot-razklona-za-selo-zagorsko-po-glavniya-pat-ot-kardzhali-kam-gkpp-makaza.html", "text": "26-годишен пътник в лек автомобил „Ауди“ с пловдивска регистрация пострадал тежко при катастрофа през нощта на 2 юни на километър от разклона за село Загорско по главния път от Кърджали към ГКПП „Маказа“. 25-годишният водач на автомобила загубил контрол над управлението, деформирал еластичната ограда, след което колата паднала по таван в дере. Това съобщиха от ОДМВР-Кърджали. 26-годишният пътник получил тежка травма в гръдния кош (счупени ребра и прешлен), прегледан бил в Центъра за спешна помощ в Кърджали и транспортиран в пловдивска болница. След преглед от спешен екип водачът бил освободен за домашно лечение. Дежурна оперативна група от Районно управление на МВР-Момчилград е извършила оглед на мястото на произшествието. Образувано е досъдебно производство за причинена телесна повреда при пътнотранспортно произшествие. Екип на пожарната служба в Момчилград почистил пътното платно от разлято гориво.", "date": "2018.06.04", "title": "Кърджали: 26-годишен мъж е получил тежка травма, след като кола е паднала по таван в дере на 1 км от разклона за село Загорско по главния път от Кърджали към ГКПП „Маказа“"}
{"url": "http://www.focus-news.net/news/2018/06/04/2529686/kardzhali-46-godishen-mazh-e-zadarzhan-za-opit-za-palezh-v-sgradata-na-kmetstvoto-v-selo-shiroko-pole.html", "text": "46-годишен мъж е задържан за опит за палеж в сградата на кметството в село Широко поле в Районно управление на МВР-Кърджали. Около 13,30 часа на 1 юни мъжът запалил кашон в коридора на първия етаж. Това съобщиха от ОДМВР-Кърджали. Горящият картон бил изхвърлен от служител и само това предотвратило разрастването на пожара. Дежурна оперативна група е извършила оглед на мястото на произшествието. Образувано е досъдебно производство за опит за палеж. Причините за деянието са в процес на изясняване. При задържането на извършителя на деянието негов приятел се намесил да го защитава, като се нахвърлил с ругатни и обиди към полицейските служители. 47-годишният мъж също е задържан за срок до 24 часа и е образувано бързо производство за хулиганство, съпроводено със съпротива срещу орган на властта, изпълняващ задълженията си по опазване на обществения ред.", "date": "2018.06.04", "title": "Кърджали: 46-годишен мъж е задържан за опит за палеж в сградата на кметството в село Широко поле"}
{"url": "http://www.focus-news.net/news/2018/06/04/2529689/veliko-tarnovo-bivshi-akademichni-prepodavateli-uchrediha-klub-na-veteranite-pri-stopanska-akademiya-dimitar-a-tsenov.html", "text": "Клуб на ветераните при Стопанска академия „Димитър А. Ценов” учредиха бивши академични преподаватели в Свищов. Това съобщиха от пресцентъра на Стопанската академия. В учредителното събрание участваха хабилитирани преподаватели, които вече са пенсионирани: проф. д.ик.н. Петко Петков; проф. д.ик.н. Васил Меразчиев; проф. д-р Никола Янков; доц. д-р Милка Томева; доц. д-р Стойна Цвяткова; доц. д-р Колю Колев; доц. д-р Агоп Саркисян; доц. д-р Андрей Иванов; доц. д-р Неделчо Митев; доц. д-р Стефан Тодоров; доц. д-р Стоян Костов.   \r\nСрещата откри най-възрастният от съучредителите – проф. д.ик.н. Петко Петков. Той представи идеята за създаването на клуб на бившите преподаватели в свищовската Алма матер и коментира как членовете на този клуб могат да бъдат в полза на Академията.  \r\nОт името на ректора и академичното ръководство, приветствия към гостите поднесоха доц. д-р Николай Нинов – зам.-ректор по студентска политика и институционални комуникации, и проф. д-р Красимир Шишманов – зам.-председател на Общото събрание на Стопанска академия. Те подчертаха важността на новоучредения клуб и заявиха готовността на академичното ръководство за сътрудничество и подкрепа.  \r\nПрисъстващите съучредители избраха за председател на клуба проф. д.ик.н. Васил Меразчиев, а за зам.-председатели  доц. д-р Милка Томева и доц. д-р Кольо Колев. Проф. д.ик.н. Петко Петков бе избран за почетен председател на клуба.\r\nРаботата на учредителното заседание продължи с дискусии относно целите и функциите на клуба. Споделени бяха идеи за логистична подкрепа и лобиране за родната Алма матер, изграждане на имиджа и авторитета на Стопанска академия, обогатяване на академичната библиотека чрез даряване на научна литература от личните библиотеки на бившите преподаватели. Сред коментираните идеи бе и възможността за организиране на беседи по актуални теми с гост-лектори от различни сфери. \r\nВ края на заседанието бе взето решение до края на м. юни да се проведе първата среща на новоучредения клуб, на която ректорът доц. д-р Иван Марчевски да запознае бившите преподаватели с актуални въпроси от дневния ред на Стопанска академия.", "date": "2018.06.04", "title": "Велико Търново: Бивши академични преподаватели учредиха Клуб на ветераните при Стопанска академия „Димитър А. Ценов”"}
{"url": "http://www.focus-news.net/news/2018/06/04/2529690/varna-okrazhniyat-sad-ostavi-v-aresta-trima-obvinyaemi-za-razprostranenie-na-narkotitsi-i-proizvodstvo-na-amfetamini.html", "text": "Варненският окръжен съд уважи искането на Окръжната прокуратура и определи най-тежките мерки \"Задържане под стража\" спрямо трима наркопроизводители. Това съобщиха от пресцентъра на Апелативна прокуратура - Варна. До съдебното заседание двамата обвиняеми с инициали Д.Д. и А.Г., както и съучастничката им И.С. бяха в ареста за срок до 72 часа с постановление на наблюдаващия досъдебното производство прокурор. \r\nДвамата млади мъже и жената са привлечени като обвиняеми за държане на прекурсори, материали и съоръжения за производство на наркотични вещества в лаборатория, базирана на адреса на единия, както и за държане с цел разпространение на високорискови наркотични вещества. Д.Д. е обвиняем и за разпространение на наркотици. \r\nНа друг адрес във Варна при претърсване са намерени и иззети прекурсори за производството, химически вещества и уреди. Престъпната дейност на тримата била в полезрението на служители от Второ РУ на МВР, които под ръководството на Окръжната прокуратура във Варна пристъпили към реализацията. В момент на разпространение те влезли на адреса, където била уговорена продажбата. \r\nНазначени са съдебно-химични експертизи на откритите и иззети наркотични вещества и прекурсори, които ще установят видът, количеството и процентното им съдържание. \r\nИ тримата са криминално проявени, а един от обвиняемите е осъждан.", "date": "2018.06.04", "title": "Варна: Окръжният съд остави в ареста трима обвиняеми за разпространение на наркотици и производство на амфетамини"}
{"url": "http://www.focus-news.net/news/2018/06/04/2529687/ministar-nikolina-angelkova-v-sozopol-oshte-predi-nachaloto-na-sezona-v-oblast-burgas-ima-24-rast-na-noshtuvkite.html", "text": "Морският туризъм е ключов продукт за развитието на целия сектор. Поздравявам ръководството и жителите на Созопол за постигнатите отлични резултати в утвърждаването на общината и България като атрактивна лятна и културно-историческа дестинация. Това заяви министърът на туризма Николина Ангелкова при откриването на новия сезон в града, съобщиха от пресцентъра на Министерство на туризма. На церемонията присъстваха кметът Панайот Рейзи, представители на бизнеса и други официални лица.     \r\nМинистър Ангелкова припомни, че през 2017-а от юни до септември страната ни посрещна над 5,3 млн. чужди туристи и повече от 1,6 млн. българи, а прогнозите за тази година са поне за 5% ръст спрямо това. Сериозни надежди дават и данните за първите четири месеца на 2018 - чуждестранните туристически посещения са над 1,7 млн. и отчитат 9,3% увеличение.\r\nМинистърът приветства регионалните инициативи за разработване и надграждане на туристическите услуги и предлагането на висококачествен продукт. Тази година туристите ще могат по иновативен начин да разгледат древен Созопол и околностите му чрез общинската дигитална система Benet (beacon network), която запознава с най-значимите местни забележителности. Тя е част от системата за улично осветление и включва индикативни табели по стълбовете, чрез които се прави „Обиколка на Созопол“ („Тоur de Sozopol“) из архитектурното и културно наследство на града и района. Паралелно с началото на сезона се открива и осмият международен франкофонски фестивал „Солей“, станал традиция за Южното Черноморие. В празниците се включват също посолствата на Франция, Грузия, Румъния, Белгия и за пръв път Азербайджан.\r\nМинистър Ангелкова акцентира, че общините са важен партньор в постигането на амбициозните цели в туризма. За първото тримесечие област Бургас вече отчете близо 7% ръст на пренощувалите лица в местата за настаняване с поне 10 легла, а нощувките са с ръст 24%. Приходите от тях са близо 3,64 млн. лв., увеличавайки се с близо 21% спрямо същия период на миналата година.   \r\nМинистър Ангелкова приветства усилията на местната власт за създаването на регионален фонд към летище Бургас и Варна, който да стимулира нискотарифните авиокомпании, и той вече дава своя резултат. \"Созопол е включен в платформата „Аз обичам България“ и присъства в разработваните дестинации за балнео- и СПА и за винено-кулинарен туризъм. Той с е част и от дестинациите за културно-исторически туризъм, създадени от министерството преди две години и отчитащи сериозни ръстове\", припомни министърът. \r\nВ отговор на журналистически въпроси министър Ангелкова съобщи, че вече стартират и проверките по плажовете, които ще отчетат как концесионерите и наемателите спазват договорите си. \"Водещо е гарантирането на безопасността на туристите и качеството на продукта. Стриктно ще следим за необходимия броя спасители, наличието на медицинско обслужване, дали разрешените проценти за търговска дейност са спазени и пр.\", акцентира министър Ангелкова. \r\nТя подчерта, че специална грижа е достъпността до плажа на хората с увреждания – миналата година го въведохме като изискване към договорите за концесия и наем съобразно възможността на ивиците, релефа и разположението им. \"За 44 плажа имаме подписана готовност за изграждане на такива пътеки. За достъпността до водата ще се направят консултации с асоциациите на хората с увреждания, концесионерите и наемателите, БЧК и медици, защото се изискват специални умения на спасителите. Направена е първата крачка и се надявам да намерим баланса на някои от плажовете да осигурим такава достъпност с платформи до водата, ръководейки се преди всичко от грижата за здравето на хората\", допълни министър Ангелкова. \r\nКметът на Общината Панайот Рейзи увери, че Созопол е подготвен за летния сезон и очаква той да бъде по-добър от последните две години. Ще приемем туристи от цял свят и много българи. Созопол е българска дестинация, винаги е много силна притегателна сила за нашия турист. Надявам се времето да е с нас и през октомври да се поздравим с отлични резултати, обобщи кметът.", "date": "2018.06.04", "title": "Министър Николина Ангелкова в Созопол: Още преди началото на сезона в област Бургас има 24% ръст на нощувките"}
{"url": "http://www.focus-news.net/news/2018/06/04/2529692/kardzhali-57-godishna-izmamnichka-e-otnela-obshto-1-800-leva-ot-dve-zheni-pod-predlog-che-shte-im-pomogne-da-podgotvyat-dokumentite-si-za-pensiya.html", "text": "С постановление на Районната прокуратура в Районно управление на МВР-Момчилград са започнати проверки за измами. Това съобщиха от ОДМВР-Кърджали. Две жени от Момчилград на 59 и 61 години били въведени в заблуждение от 57-годишна, че ще им помогне да подготвят документите си за пенсия, за което прибрала от едната 800 лв., а от другата 1000 лв. Група „Криминална полиция“ изяснява случая.", "date": "2018.06.04", "title": "Кърджали: 57-годишна измамничка е отнела общо 1 800 лева от две жени, под предлог, че ще им помогне да подготвят документите си за пенсия"}
{"url": "http://www.focus-news.net/news/2018/06/04/2529696/sport-peru-pobedi-s-30-sauditska-arabiya-v-kontrola-predi-mondial-2018.html", "text": "Отборът на Перу победи с 3:0 Саудитска Арабия в контролен мач в навечерието на Световното първенство по футбол в Русия. \r\nДвубоят между двата тима, които са участници в Мондиал 2018, се изигра в Сен Гален, Швейцария. \r\nТова бе предпоследната контрола и за двата тима преди началото на световното първенство. На 8 юни саудитите ще играят със световния шампион Германия, а ден по-късно Перу ще излезе на терена срещу Швеция.", "date": "2018.06.04", "title": "Спорт: Перу победи с 3:0 Саудитска Арабия в контрола преди Мондиал 2018"}
{"url": "http://www.focus-news.net/news/2018/06/04/2529694/afp-v-kabul-e-izvarshen-nov-samoubiystven-atentat-broyat-na-zhertvite-vse-oshte-e-neizvesten.html", "text": "В близост до сграда в афганистанската столица Кабул, в която се провежда заседание на висши духовници, е извършен самоубийствен атентат, предава AFP, като отбелязва, че малко преди атаката е издадена фетва срещу продължаващия конфликт в страната. \r\n„Нашата първоначална информация показва, че самоубийствената атака се е случила, когато гостите са излизали от залата\", където около 11.30 часа се е състояла срещата (9.00 часа българско време), заяви говорителят на полицията Хашмат Станикцай за местния оператор Tolo News.\r\n„За съжаление има жертви, убити и ранени, но ние не знаем броят им\", допълни Станикцай, като поясни, че експлозията е избухнала извън залата. \r\nИзточник от силите за сигурност потвърди, че става въпрос за самоубийствен атентат.Тереза Герова", "date": "2018.06.04", "title": "AFP: В Кабул е извършен нов самоубийствен атентат, броят на жертвите все още е неизвестен"}
{"url": "http://www.focus-news.net/news/2018/06/04/2529691/the-slovenia-times-analizatorite-preduprezhdavat-za-trudnosti-pred-potentsialnata-koalitsiya-v-sloveniya.html", "text": "Анализаторите са категорични, че след общите избори в неделя формирането на коалиция в Словения може да се окаже по-трудна задача от очакваното, отбелязва електронното издание The Slovenia Times.\r\nНезависимо, че партия на бившия словенски премиер Янез Янша получи шанс да поведе коалиция, Словенска демократическа партия (СДП) получи 46 места в парламента. Така че формирането на правителството ще бъде бъде дълъг и труден процес, уверен е Алем Максути от Института за политическо управление. Експертът пояснява, че броят на партиите в парламента се увеличава до девет, което допълнително усложнява задачата.\r\nМатевш Томшич на свой ред твърди, че победителят в изборите Янез Янша и неговите демократи са изправени пред „голямото предизвикателство да спечелят една от партиите, леко встрани от центъра, след като всички отхвърлят коалиция с Янша\".\r\nНо една потенциална анти-Янша коалиция, съставена от леви партии, също би създала сложна ситуация, тъй като тази страна на политическия спектър е силно фрагментирана в Словения, обяснява професора от Института за социални изследвания в Нова Горица.\r\nНещо повече, една подобна коалиция трябва да включва левицата, която Томшич описва като радикална, дори „неокомунистическа\".\r\nМеждувременно Максути добави, че Народната партия е единствената истинска изненада на изборите. Завръщането й в парламента е резултат от „доминиращия дискурс в словенската политика и разочарованието на гласоподавателите, които търсят стари лица\".Тереза Герова", "date": "2018.06.04", "title": "The Slovenia Times: Анализаторите предупреждават за трудности пред потенциалната коалиция в Словения"}
{"url": "http://www.focus-news.net/news/2018/06/04/2529695/inzh-petko-dragnev-op-burgasbus-sled-vavezhdaneto-na-novite-validatori-nyama-da-ima-drastichni-promeni-za-grazhdanite.html", "text": "След въвеждането на новите валидатори няма да има драстични промени за гражданите. Това каза за Радио „Фокус“ – Бургас инж. Петко Драгнев, управител на ОП „Бургасбус“. По думите му първото, което ще стане, е да спре използването на т. нар. талончета. Всички пътуващи, които са ползвали линии, в които нямаше валидатори към този момент, ще спрат да ги използват. На пътниците са им издадени електронни карти, които са заредени и вече ще използват тях. „Друга промяна е, че ще се спре издаването на хартиените карти за тролеите номер 6. Всички, които досега са използвали такива карти, трябва да се снабдят е електронни такива, за да могат да пътуват по-удобно и по-евтино. Хартиените карти ще продължат да важат до края на срока им на валидност. Тоест гражданите няма да загубят нищо“, каза още Драгнев. Според него другата промяна била в това, че всички, които имат електронни карти, ще пътуват на цена 1.20 лв., 1.25 лв., 1.30 лв., спрямо пакета, който са си заредили.\r\n„След като всички автобуси вече бъдат с валидатори, цената на билета ще бъде 1.50 лева. Това не е увеличение, тъй като тази цена е приета още през 2016 година с решение на Общински съвет – Бургас.  За картите вече казахме, че има намаление. А учениците, пенсионерите и правоимащите ползват доста по-ниска цена, защото част от цената на картата я поема Община Бургас“, допълни Драгнев.\r\nТой посочи също, че до десетина дни, най-късно - до средата на месеца, устройствата в тролеите ще заработят, а през следващата седмица - и в маршрутките. „Към днешна дата седемте автобуса, които закупихме в края на 2016 година вече са с работещи валидатори, а и не само те, но и цялото бордово оборудване. Вече пътуват по линиите на градския транспорт, най-вече по линиите на Б1 и Б2. Предстои в най-скоро време да се оживят системите в тролеите и маршрутките. Устройствата вече са монтирани, проверките са направени. Направени са и първите проверки“, допълни Драгнев.\r\nВеселина НИКОЛОВА", "date": "2018.06.04", "title": "Инж. Петко Драгнев, ОП „Бургасбус“: След въвеждането на новите валидатори няма да има драстични промени за гражданите"}
{"url": "http://www.focus-news.net/news/2018/06/04/2529693/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Европейската служба за граничен контрол и брегова охрана Фронтекс ще разположи 45 полицаи по албанските граници в опит да пресече нова мигрантска вълна. Съответната информация сподели директорът на Фронтекс Фабрис Лежери, отбелязва скопското електронно издание МКД.\r\nАлбания е една от страните, която нелегалните мигранти използват за придвижването си към вътрешността на Европа. Лежери предупреди, че се очаква нова вълна от мигранти от Северна Гърция, които през Албания, Черна гора, Босна и Херцеговина и Хърватия искат да влязат в страните-членки на ЕС. Бежанците са от Сирия, Ирак и някои страни от Африка.\r\nСъщевременно новият вътрешен министър на Италия Матео Салвини увери, че Сицилия „няма да бъде бежански лагер на Европа\". Лидерът на „Лигата“ на свой ред добави, че плановете на правителството за миграцията не са радикални, а плод на „здрав разум\".\r\nНай-малко 35 мигранти загинаха миналата седмица, след като лодката им се преобърна в близост до бреговете на Тунис. При инцидента са спасени 67 души. На борда на плавателния съд е имало около 180 души, съобщиха официални лица.\r\n*** Анализаторите са категорични, че след общите избори в неделя формирането на коалиция в Словения може да се окаже по-трудна задача от очакваното, отбелязва електронното издание The Slovenia Times.\r\nНезависимо, че партия на бившия словенски премиер Янез Янша получи шанс да поведе коалиция, Словенска демократическа партия (СДП) получи 46 места в парламента. Така че формирането на правителството ще бъде бъде дълъг и труден процес, уверен е Алем Максути от Института за политическо управление. Експертът пояснява, че броят на партиите в парламента се увеличава до девет, което допълнително усложнява задачата.\r\nМатевш Томшич на свой ред твърди, че победителят в изборите Янез Янша и неговите демократи са изправени пред „голямото предизвикателство да спечелят една от партиите, леко встрани от центъра, след като всички отхвърлят коалиция с Янша\".\r\nНо една потенциална анти-Янша коалиция, съставена от леви партии, също би създала сложна ситуация, тъй като тази страна на политическия спектър е силно фрагментирана в Словения, обяснява професора от Института за социални изследвания в Нова Горица.\r\nНещо повече, една подобна коалиция трябва да включва левицата, която Томшич описва като радикална, дори „неокомунистическа\".\r\nМеждувременно Максути добави, че Народната партия е единствената истинска изненада на изборите. Завръщането й в парламента е резултат от „доминиращия дискурс в словенската политика и разочарованието на гласоподавателите, които търсят стари лица\".\r\n*** Говорителят на гръцкото правителство Димитрис Цанакопулос заяви, че управляващите в Македония (в източника - Бившата югославска република Македония) са тези, които би трябвало да направят следващия ход в текущите преговори, целящи разрешаването на спора за името, отбелязва електронното издание на вестник Kathimerini. \r\n„Гръцкото правителство чака (Зоран) Заев да направи решителната стъпка за постигане на споразумение. Топката е в тяхното поле\", подчерта Цанакопулос пред телевизионния канал Kontra.\r\nСъгласно думите му, не може да се предвиди кога министър-председателите на двете страни, Алексис Ципрас и Зоран Заев, ще проведат планирания разговор по телефона, което е индикация, че преговорите преминават към крайната им фаза.\r\nПерспективите за пробив остават неясни, тъй като дискусиите на техническо ниво между двете страни са изпълнени с препятствия.В коментарите си през уикенда Заев заяви, че е „оптимист\", но някои „технически подробности\" остават да бъдат решени, добавяйки, че той ще се обади на гръцкия си колега, когато тези проблеми бъдат решени.\r\nНякои източници твърдят, че договарянето на сделката вероятно ще продължи дълго, не на последно място поради факта, че Заев е изправен пред значителен натиск в страната си, като например протести от страна на опозицията.\r\nУсилията за разрешаване на спора за името съживи отношенията между двете страни, след като години наред Гърция блокира опитите на Македония да се присъедини към Европейския съюз и НАТО.\r\n*** Редовната войска и жандармерията на Сърбия са изпратени в неделя близо до граничния пункт с Косово „Ярине“, съобщава Gazeta Express.\r\nЧасти на Сръбската армия са изпратени в Рудница, което е на метри от граничния пункт „Ярине“.\r\nСпоред агенция „Kosovapress“, която цитира свои източници, Сръбската армия и жандармерия контролират всички, които влизат или напускат Косово.\r\nСпоред източници това е първия път, откакто Косово обяви независимостта си през 2008 година, в който Сърбия изпраща армията си на границата с Косово.\r\n„Сръбски части не са виждани до границата откакто Косово обяви независимост и тяхното присъствие изненада косовската гранична полиция. Причините за разполагането на сръбската армия до косовската граница остава неясна“, заявява източник.\r\n***", "date": "2018.06.04", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/06/04/2529698/kmetat-na-dobrich-yordan-yordanov-shest-ulitsi-v-grada-shte-badat-tsyalostno-preasfaltirani.html", "text": "Шест улици в града ще бъдат цялостно преасфалтирани. Освен това ще бъдат ремонтирани тротоари, междублокови пространства и детски площадки. Това съобщи кметът на Добрич Йордан Йорданов, предаде кореспондентът на Радио „Фокус”. Средствата са осигурени по Оперативна програма (ОП) „Региони в растеж“. Комисия е направила оглед на обектите и там, където е необходимо ще бъдат отстранени пропуски. Очаква се в най-скоро време решението на Междинното звено, каза кметът. Надеждите са до края на лятото да бъдат определени изпълнителите на дейностите и те ще бъдат стартирани. По думите на Йордан Йорданов Община град Добрич не може да се ангажира с точни дати, тъй като процедурни моменти правят невъзможно това. Надеждите са дейностите да вървят в синхрон и бързо. Кметският екип се надява до края на тази година дейностите по същество да започнат. Шестте улици са „Кирил и Методий“, „Стоян Михайловски“, „Георги Кирков“, „Захари Стоянов“, „Максим Горки“. Бул. „Добричка епопея“ и ул. „Панайот Хитов“ също, но там ремонтът е по друг проект за интегрирания транспорт, уточни кметът. Той допълни, че от около две седмици на интернет страница на Общината е публикувана обява за обществената поръчка за ул. „Никола Петков“ и част от бул. „Добруджа“ – от кръговото кръстовище до бензиностанция „Шел“ до кръговото кръстовище в началото на кв. „Рилци“. Тези ремонти са по Програмата за трансгранично сътрудничество. Йордан Йорданов изрази надежда, че до края на годината ще са видни резултатите от дейностите. \r\nЖулиета НИКОЛОВА", "date": "2018.06.04", "title": "Кметът на Добрич Йордан Йорданов: Шест улици в града ще бъдат цялостно преасфалтирани"}
{"url": "http://www.focus-news.net/news/2018/06/04/2529697/a1-on-makedoniya-vselenskiyat-patriarh-shte-se-sreshtne-s-aleksis-tsipras-i-prokopis-pavlopulos-temite-na-razgovorite-im-ne-sa-obyaveni.html", "text": "Вселенският патриарх Вартоломей ще използва посещението си в Гърция за участие в екологичен симпозиум, за да проведе среща с гръцкия държавен връх, предава македонското електронно издание A1 On.\r\nВ следобедните часове на понеделник Вартоломей ще разговаря с президента на Гърция Прокопис Павлопулос, а след това и с министър-председателят Алексис Ципрас.\r\nОфициално не са съобщени темите, за които Вартоломей ще разговаря с Павлопулос и Ципрас, но срещите ще се проведат броени дни след изявлението от Вселенската патриаршия, че „в рамките на компетенциите и прерогативите на Вселенския патриарх, ще бъде обсъдено и ще се предприеме необходимото за връщането на църквата на Скопие в каноничния ред под името Охридска архиепископия \".\r\nВселенският патриарх е в Гърция заради участие в IX Международен екологичен симпозиум, озаглавен „Към една зелена Атика: запазване на планетата и защита на гражданите\". Събитието ще се проведе в периода от 5 до 8 юни в Атина и островите Спецес и Идра.Тереза Герова", "date": "2018.06.04", "title": "A1 On (Македония): Вселенският патриарх ще се срещне с Алексис Ципрас и Прокопис Павлопулос, темите на разговорите им не са обявени"}
{"url": "http://www.focus-news.net/news/2018/06/04/2529704/ministar-nikolay-nankov-vodim-izklyuchitelno-posledovatelna-politika-v-oblastta-na-patniya-sektor.html", "text": "Водим изключително последователна политика в областта на пътния сектор. Това заяви пред журналисти в Шумен министърът на регионалното развитие и благоустройството Николай Нанков, предаде репортер на Радио „Фокус“ – Варна. „30 години знаем какви ремонти се извършваха, основно с кърпежи поради липса на финансов ресурс. С въвеждането на тол таксите ще разполагаме с по-сериозен ресурс за ремонтни дейности по пътната инфраструктура“, отбеляза регионалният министър. Николай Нанков посочи, че с въвеждането на тол таксите няма да бъдат повишавани цените на винетките и водачите няма да бъдат ощетени. „Това е справедливият модел - който нарушава и амортизира, заплаща повече. Това е тол таксата - на изминати километри, на база на тонажа, плащаш повече. Тази политика сме започнали да водим от първия ден, на база на нея през 2019 година се очакват приходи от тол такси. Правим разчети за нови проекти, които ще реализираме от догодина, включително и автомагистрала „Хемус“. Ще правим много по-качествени ремонти на база на по-големия ресурс, който имаме“, добави министър Нанков. \r\nПо отношение на ремонтите, които се осъществяват по републиканската пътна мрежа, министър Николай Нанков подчерта, че през цялото лято ще продължат дейностите по мостовите съоръжения по автомагистрала „Хемус“ в района на София. „Мостовото съоръжение при 336 км е в трагично състояние, прави се ремонт на колоните и фундаментите на моста, затова не се виждат работници“, коментира министърът. До 15 юни се очаква да приключи ремонтът в участъка между 138 км и 164 км по автомагистрала „Тракия, а до 22 юни – по автомагистрала „Хемус“, в района на Шуменска и Варненска област. До началото на активния летен сезон ще приключат дейностите и по пътя Бургас – Слънчев бряг. „Това са основните и важни ремонти дейности. Превантивни ремонти текат почти във всички области с изключение на морските общини“, каза още министър Нанков. По отношение на автомагистрала „Струма“ министър Нанков отбеляза, че дейностите ще приключат предсрочно със 7 месеца – през октомври тази година, като пусковият срок е бил май догодина. Става дума за участъка от 25 км от Кресна до Сандански. За пътя Разград – Кубрат министър Нанков посочи, че участъкът е в лошо състояние, като през годината предстои да бъдат рехабилитирани 9 км. \r\nМарияна ВАЛЕНТИНОВА", "date": "2018.06.04", "title": "Министър Николай Нанков: Водим изключително последователна политика в областта на пътния сектор"}
{"url": "http://www.focus-news.net/news/2018/06/04/2529699/spetsializiranata-prokuratura-zadarzhan-e-mazh-zapalil-balgarskoto-zname-i-uriniral-varhu-nego-predstoi-da-mu-badat-povdignati-dve-obvineniya.html", "text": "Във връзка с разпространен клип от сайта „Гласът на Стара Загора“ и в социалните мрежи, на който се вижда как лице запалва българското знаме и уринира върху него, Специализираната прокуратура се самосезира още в деня на публикуването 2 юни 2018 г. с оглед извършено престъпление срещу Републиката. Това съобщиха от Специализираната прокуратура.\r\nОбразувано е досъдебно производство за опетняване на националното знаме и за хулиганство с изключителен цинизъм и дързост. Установено е, че деянието, последвано и от други непристойни действия, е било извършено на 29 май 2018 г. и публикувано в сайта „Гласът на Стара Загора“ на 2 юни 2018 г. Установено е също, че сайтът е собственост на лицето, разпространило клипа със собствените му престъпни действия.\r\nСлед незабавна реакция на ГДБОП, ГДНП, СДВР и Специализирана прокуратура, лицето е задържано в Стара Загора за срок от 24 часа. Предстои да му бъдат повдигнати две обвинения от Специализираната прокуратура.", "date": "2018.06.04", "title": "Специализираната прокуратура: Задържан е мъж запалил българското знаме и уринирал върху него, предстои да му бъдат повдигнати две обвинения"}
{"url": "http://www.focus-news.net/news/2018/06/04/2529703/liderat-na-bsp-korneliya-ninova-podkrepyame-deklaratsiyata-na-vishegradskata-chetvorka-ot-budapeshta.html", "text": "Лидерът на БСП Корнелия Нинова е в Словашкия парламент, където участва в среща на лидери на партии от държавите от Вишеградската четворка по покана на Роберт Фицо-лидер на СМЕР-Социална демокрация, управляващата партия в Словакия. Това съобщиха от пресцентъра на партията. \"Благодаря на Роберт Фицо за поканата да участвам в тази среща. Ние за пръв път сме включени в такъв формат- партиите от четирите държави от Вишеградската четворка и БСП. Това е пътят да се търсят съмишленици за защита на интересите на по-малките държави и на нашите народи. По въпроса, за който сте ни поканили- бюджета 2021-2027 и политиката на сближаване между различните държави членки, ние нямаме различия с вас. Подкрепяме декларацията на Вишеградската четворка от 2 февруари 2018 г., приета в Будапеща. Ако ние управлявахме в България, бихме я подписали, защото тя напълно отговаря на принципа на създаване на Европейския съюз за солидарност и на българския национален интерес. Съжалявам,че българското правителство ви е отказало с аргумент, че като председател на Съвета на Европейския съюз няма право на национална позиция. Този аргумент не е верен. Да си председател на Съвета не означава да се откажеш от национален суверинитет. Ние ви подкрепяме, защото намаляването на средствата за сближаване между по-слабо развитите и по-бързо развиващите се държави, ще задълбочи различията в Европа. А намаляването на парите за общата селскостопанска политика ще засегне болезнено българските земеделски производители. Нашите земеделци и сега получават по-малко от тези в Германия и Франция. Нашата продукция не е конкурентоспособна. Ако ни орежат още от тези средства, българското производство ще бъде ликвидирано. Тук българският национален интерес съвпада с този- на вашите четири държави и е хубаво да се подкрепяме, за да защитим икономиките и хората си\", коментира Корнелия Нинова.", "date": "2018.06.04", "title": "Лидерът на БСП Корнелия Нинова: Подкрепяме декларацията на Вишеградската четворка от Будапеща"}
{"url": "http://www.focus-news.net/news/2018/06/04/2529700/ministar-nikolay-nankov-remontnite-deynosti-po-avtomagistrala-trakiya-shte-priklyuchat-do-15-yuni.html", "text": "Ремонтните дейности по автомагистрала „Тракия“ ще приключат до 15 юни. Това заяви пред журналисти в Шумен министърът на регионалното развитие и благоустройството Николай Нанков, предаде репортер на Радио „Фокус“ – Варна. Във връзка със задръстванията, които се образуват заради ремонтните дейности между 160 и 140 км на автомагистрала „Тракия“, министър Нанков призова шофьорите да бъдат търпеливи. \r\n„Дейностите ще приключат до 15 или 16 юни. Това са 22 км пълна рехабилитация на автомагистралата в двете посоки за движение, като дейностите се осъществяват в рамките на под 30 дни. Работи се денонощно, през месеците май и юни текат активни строителни ремонти по пътищата в страната. Тежко е да се пътува в подобни условия, но е тежко да се пътува и по нарушена асфалтова настилка, която особено в активната лента за движение беше нетърпима, по автомагистрала „Тракия“, заяви министър Нанков. По думите му в района има поставена сигнализация, а на сайта на Агенция „Пътна инфраструктура“ са оказани и обходните маршрути. \r\nРегионалният министър коментира, че ще бъде направена проверка и по отношение на подаден от журналисти сигнал за липса на маркировка при 66 км на автомагистрала „Тракия“. „През летния сезон ще се пътува спокойно“, увери министър Николай Нанков. \r\nМарияна ВАЛЕНТИНОВА", "date": "2018.06.04", "title": "Министър Николай Нанков: Ремонтните дейности по автомагистрала „Тракия“ ще приключат до 15 юни"}
{"url": "http://www.focus-news.net/news/2018/06/04/2529701/telekanal-gretsiya-1-zaradi-napliva-ot-kitayski-turisti-broyat-na-mestata-v-hotelite-v-gartsiya-mozhe-da-se-okazhe-nedostatachen.html", "text": "През 2018 г. властите в Гърция очакват 50-процентен ръст на туристическия поток от Китай, което може да доведе до недостиг на места в хотелите, предава „Телеканал Греция 1“, първият рускоезичен телевизионен канал в южната ни съседка. \r\nПо данни на Министерството на туризма в Гърция прогнозите са съставени на база показатели от миналата година, когато броят на китайските туристи в страната се е увеличил рязко.\r\nОтбелязва се, че настоящата година е обявена за такава на Южнокитайския туризъм и в тази връзка Атина отделя повече внимание на туристическия пазар в азиатската страна. \r\nРуските представители на бранша предупреждаваха още през 2017 г. за проблеми с местата в хотелите в Гърция, посещавана масово от почиващи от Европа, отказали се от лятна ваканция в Турция. Тереза Герова", "date": "2018.06.04", "title": "„Телеканал Греция 1“: Заради наплива от китайски туристи броят на местата в хотелите в Гърция може да се окаже недостатъчен"}
{"url": "http://www.focus-news.net/news/2018/06/04/2529702/shumen-mazh-i-zhena-sa-stanali-zhertvi-na-izmami-ot-hora-predstavyashti-se-za-politseyski-sluzhiteli.html", "text": "Мъж и жена са станали жертви на измами от хора, представящи се за полицейски служители. Това съобщиха от ОДМВР - Шумен. 81-годишен шуменец бил измамен от мъж, който се представил за полицейски служител. В петък по обяд в дома на възрастния позвънил непознат, който се представил за полицай. Обяснил, че работят с възрастните хора, като идеята била да ги предпазят от домови кражби и набезите на крадци. След като бил поканен в апартамента мъжът попитал къде възрастните хора си държат парите и дали са достатъчно добре защитени. След като разбрал, че са в определен шкаф измамникът казал на съпругата на възрастния мъж да си гледа домакинската работа, а те двамата да продължат работата си. Малко след това мнимият полицай казал на възрастния мъж, че трябва да се облече, за да отидат до районното управление да  довършат работата си и да напишат документ. Използвал невниманието на домакина и откраднал сумата от 270 лева от жилището му. 81-годишния шуменец слязъл пред входа и установил, че полицейски автомобил няма, а „полицаят“ е изчезнал. Подаден в сигнал в полицията. На място е извършен оглед. Образувано е досъдебно производство.  \r\nПо подобна схема била измамена и 83-годишна жена от Шумен. Около 15.45 часа в неделя в жилището ѝ позвънила мъж, който се представил за полицай. Обяснил, че работят с възрастните хора и й казал, че има информация, че е станала обект на кражба на пари. Жената му съобщила, че няма липсва и показала сумата с която разполага - 450 лева. Под предлог, че парите трябва да бъдат описани, измамникът ѝ казал да слезе до полицейския автомобил. Той взел парите, за да започне описа в колата. След като излязла пред дома си \r\nжената видяла, че няма полицейски автомобил и разбрала, че е измамена. Образувано е досъдебно производство за измама.", "date": "2018.06.04", "title": "Шумен: Мъж и жена са станали жертви на измами от хора, представящи се за полицейски служители"}
{"url": "http://www.focus-news.net/news/2018/06/04/2529705/sputnik-sarbiya-v-banya-luka-se-stroi-rusko-srabski-pravoslaven-tsentar.html", "text": "През настоящата година ще бъде направена първата копка за руско-сръбски православен център в Баня Лука, столицата на Република Сръбска, един от субектите на Босна и Херцеговина, предава Sputnik в сръбската си редакция. Същевременно в Санкт Петербург ще започне изграждането на търговско представителство на страната. \r\nОсновите на духовния и културен център в Баня Лука трябва да бъдат положени през юли, когато в Република Сръбска ще пристигне и високопоставен представител на Москва, чието име засега се пази в тайна.  \r\n„Ще бъде едновременно и храм, и културен център. Ще има училище, в което ще се преподава език и история. Доколкото ми е известно, ще работи руски свещеник, службите ще бъдат на руски език. Ще получим архитектурни проекти от Руската православна църква, тъй като тя разполага със собствено инженерно бюро, а църквата ще бъде построена в руски стил\", поясни Душко Перович, дипломатически представител на Република Сръбска в Москва. \r\nСъщевременно властите в Санкт Петербург вече са предоставили място, където ще бъде отворен Търговският център на Република Сръбска. Откриването е планирано за месец септември.\r\n„Ние получаваме сграда от Санкт Петербург без никакво обезщетение, но ще трябва да я реновираме. Става въпрос за малки, вътрешни ремонти. Ще бъде шоурум, където нашите бизнесмени ще излагат, ще представят своите продукти и ще провеждат преговори с руски партньори. Амбициите на Санкт Петербург бяха за отваряме на супермаркет, но за съжаление нямаме такива възможности. Това изисква сериозна организация и голяма логистика, която все още не сме в състояние да предоставим. Малцина са тези, които го правят, дори Сърбия не е сред тях“, поясни Перович.Тереза Герова", "date": "2018.06.04", "title": "Sputnik (Сърбия): В Баня Лука се строи руско-сръбски православен център"}
{"url": "http://www.focus-news.net/news/2018/06/04/2529706/shumen-dve-nezakonni-pushki-sa-izzeti-pri-proverka-na-chasten-imot-v-selo-gusla.html", "text": "Две незаконни пушки са иззети при проверка на частен имот в село Гусла. Това съобщиха от ОДМВР - Шумен. Проверката в дома на 75-годишен жител на село Гусла била извършена след получен сигнал. По време на претърсването, предприето на 1 юни около 10.00 часа, полицейски служители намерили две огнестрелни оръжия с вид на пушки, които били без установени марки и номера. Съхранявани били и без надлежно разрешително. За извършено престъпление е започнато досъдебно производство.", "date": "2018.06.04", "title": "Шумен: Две незаконни пушки са иззети при проверка на частен имот в село Гусла"}
{"url": "http://www.focus-news.net/news/2018/06/04/2529710/kmetat-na-sliven-stefan-radev-dva-miliona-leva-sa-predvideni-za-osnoven-remont-na-ulitsite-v-obshtinata.html", "text": "Два милиона лева са предвидени за основен ремонт на улиците в община Сливен. Това съобщи пред Радио „Фокус“ – Сливен кметът Стефан Радев. За ремонти на улици в града са предвидени 1 милион лева. За ремонт на улиците в населените места от общината има  1 милион лева, осигурени целево от правителството.\r\nПродължава работата и по проектиране реконструкцията на бул. „Хаджи Димитър“. Идеята е проектът да обхване и част от улиците наоколо, така че движението там да стане по- лесно и районът да има добър вид.\r\nРаботи се и по всички започнати инфраструктурни обекти – благоустрояването на кв. „Република“ и поречието на река Асеновска, „пробива“ на ул. „Г. С. Раковски“, санирането на многофамилни жилищни сгради и изграждане новия мост на кръговото кръстовище „Розова градина“.", "date": "2018.06.04", "title": "Кметът на Сливен Стефан Радев: Два милиона лева са предвидени за основен ремонт на улиците в общината"}
{"url": "http://www.focus-news.net/news/2018/06/04/2529713/konferentsiya-na-tema-podobryavane-dostapa-do-obshtestveni-porachki-shte-se-provede-v-sofiya-na-15-yuni.html", "text": "На 15 юни 2018 г. от 09.00 часа в София Хотел Балкан ще се проведе конференция на тема \"Подобряване достъпа до обществени поръчки\". Това съобщиха от пресцентъра на Представителството на ЕК в България. Тя ще бъде открита от европейския комисар отговарящ за вътрешния пазар, промишлеността, предприемачеството и МСП Елжбета Бенковска и заместник министър-председателя Томислав Дончев. Събитието се организира от Генерална дирекция \"Вътрешен пазар, промишленост, предприемачество и МСП\" на Европейската комисия в партньорство с Българското председателство на Съвета на ЕС.  \r\nВ дискусиите ще участват представители на европейските институции, националните администрации на страните членки, НПО, академичните среди, юристи, а сред основните теми ще бъдат възможностите за МСП и предприятията от социалната икономика, мерките за предотвратяване на тайни споразумения при процедурите за обществени поръчки, ефективната система за правна защита на страните.", "date": "2018.06.04", "title": "Конференция на тема \"Подобряване достъпа до обществени поръчки\" ще се проведе в София на 15 юни"}
{"url": "http://www.focus-news.net/news/2018/06/04/2529708/rakovodstvoto-na-pp-abv-shte-dade-preskonferentsiya-v-tsentralata-na-partiyata-na-5-yuni.html", "text": "На 5 юни 2018 г. ръководството на ПП АБВ ще даде пресконференция. Това съобщиха от пресцентъра на ПП АБВ. Събитието ще се проведе от 13.00 часа в централата на партията на ул. “Врабча“ 23 в София. На пресконференцията АБВ ще представи своята визия за стратегическия характер на отношения България – Русия. Ръководството на пратията ще направи и анализ на резултатите от срещите между президента Румен Радев, премиера Бойко Борисов и руския президент Владимир Путин и руския премиер Дмитрий Медведев. На събитието ще бъде обсъдено и бъдещето на големите енергийни проекти на България.", "date": "2018.06.04", "title": "Ръководството на ПП АБВ ще даде пресконференция в централата на партията на 5 юни"}
{"url": "http://www.focus-news.net/news/2018/06/04/2529709/shumen-dve-zheni-sa-postradali-pri-katastrofa-v-selo-cherna.html", "text": "Две жени са пострадали при катастрофа в село Черна. Това съобщиха от ОДМВР - Шумен. Пътният инцидент е станал на 2 юни. Сигналът за произшествието е получен малко преди 03.30 часа. Съобщено било, че в село Черна е катастрофирал лек автомобил и има пострадали. Пристигналият полицейски екип установил, че произшествието е станало, след като водач на БМВ 318 се движил несъобразена скорост. На ляв завой загубил управление, излязъл вдясно от пътя и се блъснал в електрически стълб. След удара са пострадали двете пътнички в автомобила- 20-годишната А.Я и 17-годишна, двете от село Черна. След преглед в болнично заведение станало ясно, че и двете са със сътресение на мозъка, а А.Я. има и фрактура на носа. Водачът С.А. (на 22 г.) от село Боян е тестван за алкохол, наличие не е установено. Образувано е досъдебно производство.", "date": "2018.06.04", "title": "Шумен: Две жени са пострадали при катастрофа в село Черна"}
{"url": "http://www.focus-news.net/news/2018/06/04/2529707/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.06.04", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/06/04/2529712/plovdiv-fondatsiya-dzhendar-alternativi-zapochva-proekt-programi-za-preventsiya-i-preodolyavane-na-domashnoto-nasilie-v-malki-i-otdalecheni-naseleni-mesta.html", "text": "Фондация „Джендър алтернативи“ започва проект “Програми за превенция и преодоляване на домашното насилие в малки и отдалечени населени места”. Това каза за Радио „Фокус“ – Пловдив Рада Еленкова-Рашева, ръководител на проекта. Над 200 ученици ще се включат в проекта. „Основната цел на проекта е да запознаем и информираме младите хора как да сигнализират за случаи на домашно насилие, какви всъщност са тези видове насилие, защото в нашата работа до сега ние работим редовно с млади хора и установяваме, че много от тях не са запознати с различните видове насилие и в тази връзка те не могат да ги разпознаят като такива“, посочи Рада Еленкова-Рашева. \r\nПо думите й  ще се работи в четири училища в село Брестовица, Цалапица, Крумово и Брани поле. Това са ОУ „Христо Ботев“ в Брестовица, ОУ „Паисий Хилендарски“ в Цалапица, ОУ „Христо Ботев“ в село Крумово и „Св. св. Кирил и Методий“ в Брани поле. „Още от тази седмица ще влезем по един път в училищата в четирите населени места“, каза Рада Еленкова-Рашева. Тя коментира, че проектът ще продължи до 17 ноември като четирима експерти, които са специализирани в работата си с домашно насилие,  ще влизат по двама в часа на класния ръководител във всяко от училищата. Проектът, който се финансира от Министерството на правосъдието, предвижда общо 12 сесии с млади хора.\r\nВесела КРЪСТЕВА", "date": "2018.06.04", "title": "Пловдив: Фондация „Джендър алтернативи“ започва проект “Програми за превенция и преодоляване на домашното насилие в малки и отдалечени населени места”"}
{"url": "http://www.focus-news.net/news/2018/06/04/2529718/api-do-1500-chasa-se-ogranichava-dvizhenieto-po-avtomagistrala-hemus-po-izprevarvashtite-lenti-v-dvete-posoki-ot-pv-botevgrad-do-pv-praveshki-hanove.html", "text": "До 15.00 часа днес се ограничава движението по изпреварващите ленти в двете посоки на автомагистрала \"Хемус\" между пътен възел \"Ботевград\" и пътен възел \"Правешки ханове\" поради рязане на храсти. Това съобщиха от пресцентъра на Агенция \"Пътна инфраструктура\".", "date": "2018.06.04", "title": "АПИ: До 15.00 часа се ограничава движението по автомагистрала \"Хемус\" по изпреварващите ленти в двете посоки от п.в. \"Ботевград\" до п.в. \"Правешки ханове\""}
{"url": "http://www.focus-news.net/news/2018/06/04/2529715/pazardzhik-okrazhniyat-sad-izslusha-tehnicheskata-ekspertiza-po-deloto-sreshtu-kmeta-na-obshtina-septemvri-marin-rachev-za-ukrivane-na-danatsi.html", "text": "Окръжният съд в Пазарджик изслуша техническата експертиза по делото срещу кмета на Община Септември Марин Рачев за укриване на данъци, предаде репортер на Радио „Фокус“ – Пазарджик. Двете вещи лица са установили, че цистерните за течни горива, които Рачев е обявил, че е ползвал – 29 броя, могат да се съберат площта, който е описана от свидетелите по делото. Според вещите лица в момента на този терен има 10 цистерни, които са надземни и подземни. \r\nМарин Рачев също даде обяснения пред съда като каза, че резервоарите са разположени на площ не повече от 1 декар, докато целият терен е с площ над 3 декара. Сградите, построени в него също са на малка площ, която не е пречка там да има толкова цистерни. Съдът прие искането на прокуратурата да бъдат прочетени показанията на двама свидетели, които са разпитвани в досъдебната фаза, но този разпит ще стане по време на следващото заседание, когато предстои да бъде изслушана съдебно-счетоводната експертиза.\r\nВаня НИКОЛОВА", "date": "2018.06.04", "title": "Пазарджик: Окръжният съд изслуша техническата експертиза по делото срещу кмета на Община Септември Марин Рачев за укриване на данъци"}
{"url": "http://www.focus-news.net/news/2018/06/04/2529711/kmetat-na-dobrich-yordan-yordanov-esenta-shte-zarabotyat-repatrirasht-avtomobil-i-parking-za-prinuditelno-otstraneni-avtomobili.html", "text": "Края на лятото или началото на есента ще заработят репатриращ автомобил и паркинг за принудително отстранени моторни превозни средства. Това съобщи кметът на Добрич Йордан Йорданов, предаде кореспондент на Радио „Фокус” – Варна. На майската редовна сесия Общинския съвет на Добрич прие Наредба за изменение и допълнение на Наредба за организацията, безопасността на движението и дисциплината на водачите на превозни средства и пешеходците на територията на Община град Добрич. С допълненията се регулират в достатъчна степен обществените отношения, свързани с принудителното задържане и преместване на моторни превозни средства. \"Общината започва работа по формулиране на вътрешните правила за работата на репатратора\", съобщи кметът. Паркингът ще се намира в края на Спортен комплекс „Простор“. Там вече се работи за неговото изграждане. Дейностите се изпълняват от Общинското предприятие „Комуналстрой“. Йордан Йорданов подчерта, че Добрич е един от малкото градове в страната, който притежава репатриращ автомобил. По думите му това ще позволи да бъде въведен по-голям ред за паркирането на автомобили в града. С измененията в общинската наредба е регламентирано принудителното преместване на автомобили, които ще се транспортират до паркинг, определен със заповед на кмета на Община Добрич. Заплащането на таксите за отстранен автомобил ще се извършва на касата на паркинга, където е откаран репатрирания автомобил, за което се издава касов бон. Напускане на паркинга ще се допуска, само след като водачът или собственикът на автомобила е заплатил съответните такси за принудителното отстраняване, задържане и отговорно пазене и след като представи документ за собственост или регистрационен талон. Таксите са определени в Наредба за определянето и администрирането на местните такси и цени на услуги на територията на Община град Добрич. Паркингът е охраняем и е на непрекъснат 24-часов работен ден, като престоят на принудително отстранените моторни превозни средства там се заплаща по 1 лв. за час престой.\r\nЖулиета НИКОЛОВА", "date": "2018.06.04", "title": "Кметът на Добрич Йордан Йорданов: Есента ще заработят репатриращ автомобил и паркинг за принудително отстранени автомобили"}
{"url": "http://www.focus-news.net/news/2018/06/04/2529719/sport-ludogorets-privleche-rumanski-natsional.html", "text": "Лудогорец направи първия си входящ трансфер от чужбина за лято 2018. Драгош Григоре, един от капитаните на румънския национален отбор по футбол, подписа договор със седемкратния шампион на България, съобщи ръководството на клуба. \r\nЦентралният защитник започва тренировки с разградския тим на 7 юни. До момента Григоре има 33 мача с националната фланелка на Румъния. Той+ изигра основна роля в отбора по време на европейското първенство по футбол във Франция през 2016 г., където Румъния бе в група с домакините, Албания и Швейцария.", "date": "2018.06.04", "title": "Спорт: Лудогорец привлече румънски национал"}
{"url": "http://www.focus-news.net/news/2018/06/04/2529716/dobrich-okrazhniyat-sad-othvarli-isk-za-nad-200-000-leva-predyaven-ot-dkts-i-sreshtu-bivshiya-upravitel-na-zdravnoto-zavedenie.html", "text": "Окръжният съд отхвърли иск за над 200 000 лева, предявен от ДКЦ - I, срещу бившия управител на здравното заведение, съобщиха от пресцентъра на Съда. Искът е отхвърлен като неоснователен и недоказан. Предявен е от Диагностично-консултативен център (ДКЦ) – I в Добрич за сумата от 204 777 лв. срещу бившия управител на дружеството д-р Велина Комарева. Лечебното заведение е претендирало да получи обезщетение за имуществена вреда в размер на 157 760.52 лв., причинена от незаконосъобразни разпоредителни действия, извършени от бившия управител в периода от 1 януари 2011 г. до 31 август 2015 г., както и 47 016,15 лв. обезщетение за забава върху главницата. В исковата молба се твърди, че д-р Комарева е ощетила здравното заведение чрез извършване на действия по разпореждане на плащания над определеното ѝ възнаграждение по договор за управление на търговското дружество. Претенциите се основават на Акт за начет от Агенцията за държавна финансова инспекция, издаден на 1 декември 2016 г., според който д-р Комарева е причинила на дружество вреди в размер на посочената сума. Окръжният съд приема за установено обаче, че фактическите констатации в акта за начет не се потвърждават от събраните в хода на производството доказателства. От заключенията на назначените по делото експертизи е видно, че сумата от 157 760,52 лв. представлява получените от д-р Комарева възнаграждения за работа ѝ като офталмолог по граждански и трудов договор в ДКЦ-I. Договорите не са сключени в нарушение на законова уредба, тъй като не съществува забрана лекар с призната специалност, който е вписан като управител на Диагностично консултативен център, да полага труд като специалист в същия център, посочва в решението си Окръжният съд. По делото безспорно е доказано, че начислените в посочения период възнаграждения на д-р Комарева изцяло съответстват на договореното и на вътрешната нормативна уредба на здравното заведение по заплащането на труда на лекарите - специалисти. Окръжният съд заключава, че предявеният иск трябва да бъде отхвърлен, тъй като събраните по делото доказателства не установяват вина на бившия управител на ДКЦ-I и налагат извода за недоказаност на предявената претенция. ДКЦ-I е осъдено да плати на д-р Комарева сумата от 7 170 лв. за направените съдебно-деловодни разноски. Постановеният съдебен акт подлежи на обжалване пред Варненски апелативен съд.", "date": "2018.06.04", "title": "Добрич: Окръжният съд отхвърли иск за над 200 000 лева, предявен от ДКЦ - I, срещу бившия управител на здравното заведение"}
{"url": "http://www.focus-news.net/news/2018/06/04/2529717/varna-padnalo-darvo-povredi-parkiran-avtomobil-na-ul-dzheyms-baucher.html", "text": "Дърво е паднало върху паркиран автомобил на улица „Джеймс Баучер“ във Варна рано тази сутрин. Това съобщиха за Радио „Фокус“ – Варна от пресцентъра на Областната дирекция на МВР. Сигнал за инцидента е подаден около 03.00 часа. На място е изпратен екип на „Гражданска защита“, който е отстранил пречупеното дърво. Няма данни за пострадали хора, но са нанесени материални щети върху автомобила. \r\nОт полицията уточниха, че дървото не е съборено в резултат на разразилата се през нощта буря. През ранните часове на денонощието, от „Гражданска защита“ са се отзовали и на сигнал за паднало дърво в село Шкорпиловци. И при втория инцидент няма данни за пострадали хора. През нощта в Областната дирекция на МВР не са подавани сигнали за наводнени жилищни и обществени сгради в резултат на интензивните валежи.\r\nДиана СТОЕВА", "date": "2018.06.04", "title": "Варна: Паднало дърво повреди паркиран автомобил на ул. „Джеймс Баучер“"}
{"url": "http://www.focus-news.net/news/2018/06/04/2529720/dobrich-vazmozhni-sa-smushteniya-vav-vodopodavaneto-poradi-remontni-raboti-po-izvod-na-pompena-stantsiya-primortsi.html", "text": "Възможни са смущения във водоподаването поради ремонтни работи по извод ПС „Приморци“ от енергоразпределителното дружество, съобщиха от ВиК - Добрич. Помпената станция (ПС) ще бъде без ток в часовете от 13.00 до 16.30 часа. В район Добрич с нарушено водоподаване са в местността Лозята-Кулата, по ул. „Загоре“ №18 и №20, ул. „Спартак“ №1, ул. „Тракия“ и района на Хиподрума и бунгалата. В областта с нарушено водоподаване са в район Добрич-селска са с. Смолница, с. Драганово, с. Победа, ПС „Оброчище“, напор - Владимирово, с. Бдинци, с. Самуилово, с. Вратарите, в район Балчик – Вилна зона „Сборно място, ул. „Васил Априлов“ в морския град и с. Сенокос, в Район Каварна - с. Камен бряг и с. Вранино, в Район Генерал Тошево - ул. „Пирин“ и, с. Градини, и в Район Шабла - с. Пролез.", "date": "2018.06.04", "title": "Добрич: Възможни са смущения във водоподаването поради ремонтни работи по извод на помпена станция „Приморци“"}
{"url": "http://www.focus-news.net/news/2018/06/04/2529723/rt-v-balgariya-prispivat-krava-zaradi-nezakonno-presichane-na-granitsite-na-es.html", "text": "В България планират да приспят кравата Пенка, заради това, че животното е пресякло незаконно границата на Европейския съюз, предава руският телевизионен канал RT, като се позовава на публикация в британския вестник .\r\nОтбелязва се, че бременната крава е била върната на собственика, но въпреки това българските служители са били категорични, че животното трябва да бъде приспано. В тази връзка депутатът от Европейския парламент Джон Флек е изпратил лично писмо до министър-председателя на България Бойко Борисов. „Без съмнение е, че това е случай, в който прагматизмът трябва да възтержествува над строгото спазване на правилата“, се казва в текста на писмото до Борисов.\r\nВ интернет вече бе стартирана петиция в защита на кравата Пенка.\r\nСъгласно правилата, установени от Европейската комисия, при преминаване на крави през ГКПП трябва да бъде представен документ, потвърждаващ, че животното е здраво, припомня телевизията.Тереза Герова", "date": "2018.06.04", "title": "RT: В България приспиват крава заради незаконно пресичане на границите на ЕС"}
{"url": "http://www.focus-news.net/news/2018/06/04/2529726/agentsiya-patna-infrastruktura-startira-targ-za-stroitelen-nadzor-pri-izgrazhdaneto-na-33-km-ot-pat-i-1-mezhdu-mezdra-i-botevgrad.html", "text": "Агенция „Пътна инфраструктура“ (АПИ) стартира обществената поръчка за избор на строителен надзор при допълнителното проектиране и строителството на 33 км от път I-1 между Мездра и Ботевград. Това съобщиха от пресцентъра на АПИ. Отсечката е разделена на два лота. Кандидатите за надзор на лот 1 могат да подават офертите си до 17,30 ч. на 2 август 2018 г. Индикативната стойност на поръчката е 1 500 000 лв. без ДДС. Офертите за лот 2 се подават до 17,30 ч. на 9 август 2018 г., а прогнозната стойност е 2 040 000 лв. без ДДС.\r\nСтроителството на пътя Видин - Ботевград ще започне от една от най-сложните отсечки Мездра - Ботевград. През март т. г. АПИ обяви обществената поръчка за изграждането на 33 км от път I-1. Участъкът е разделен в два лота. Лот 1 е от км 174+800 до км 194+122, а лот 2 от км 161+367 до км 174+800.\r\nОтсечката ще бъде с две платна с по две ленти за движение в посока с габарит 20 м. Трасето ще следва съществуващия път като се развива по нов терен в участъците, обхождайки селата Люти дол, Типченица, Новачене и Скравена. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е построяването на селскостопански надлези, прощадки за отдих и т. н. На обхода на с. Люти дол ще бъдат построени два тунела, с дължини съответно 490 м и 340 м.\r\nЗа участъка от път I-1 (E-79) Мездра – Ботевград, Лот 1 от км 174+800 до км 194+122, индикативната стойност на поръчката за допълнително проектиране и строителство е 123 000 000 лв. без ДДС. Срокът на изпълнение е 1096 дни, от които 180 дни за проектиране и 916 дни за строителство.\r\nЗа участъка от път I-1 (E-79) Мездра – Ботевград, Лот 2 от км 161+367 до км 174+800, индикативната стойност на поръчката за допълнително проектиране и строителство е 178 800 000 лв. без ДДС. Срокът на изпълнение е 1096 дни, от които 180 дни за проектиране и 916 дни за строителство.\r\nОбщата индикативната стойност на двата лота е близо 302 млн. лв. без ДДС.\r\nНаправлението Видин – Ботевград /167 км/ е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус”, „Тракия” и „Струма”. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.", "date": "2018.06.04", "title": "Агенция „Пътна инфраструктура“ стартира търг за строителен надзор при изграждането на 33 км от път I-1 между Мездра и Ботевград"}
{"url": "http://www.focus-news.net/news/2018/06/04/2529714/faz-noviyat-ministar-predsedatel-na-ispaniya-shte-predstavi-kabineta-si-v-sryada.html", "text": "Новият министър-председател на Испания Педро Санчес ще представи кабинета си в сряда, 6 юни, съобщава германският ежедневник Die Frankfurter Allgemeine Zeitung. \r\nПървото заседание на новото испанско правителство ще се състои в последния работен ден на седмицата, разкриха източници от редиците на Испанската социалистическа работническа партия. Към настоящия момент няма спекулации около възможните кандидати за министерските кресла. Известно е обаче, че Санчес планира ресорите да са разделени по равно между представители на двата пола. Тереза Герова", "date": "2018.06.04", "title": "FAZ: Новият министър-председател на Испания ще представи кабинета си в сряда"}
{"url": "http://www.focus-news.net/news/2018/06/04/2529724/pazardzhik-dve-dlazhnostni-litsa-ot-darzhavno-gorsko-stopanstvo-alabak-sa-zadarzhani-zaradi-nezakonna-targoviya-s-darvesina.html", "text": "Две длъжностни лица от Държавно горско стопанство „Алабак“ са задържани заради незаконна търговия с дървесина, съобщиха от ОД-МВР Пазарджик. Това е в резултат на провежданите активни действия на служителите от сектор „Противодействие на икономическата престъпност“ при ОДМВР-Пазарджик по противодействие на престъпленията свързани с горите. Преди няколко дни органите на реда установили, че са извършва товарна дейност от временен склад позициониран на сечище, чиято експлоатация е спряна още през 2017 година. Въпросното сечище и горски масив са общинска собственост и поради това е преустановен добивът в този район. В хода на работата по случая органите на реда разбрали, че в основата на извършеното престъпления стоят К.А.- 41г., който е началник на горски участък и неговия подчинен лесничей М.Д.- 50г. Двамата са служители на Държавно горско стопанство „Алабак“  и са организирали превоз на общо 24 куб. метра иглолистна дървесина за огрев,  която е взета от временния склад на нефункциониращото сечище. В хода на работата станало ясно, че данните в издадения превозен билет не отговарят на реалните. Транспортирането е станало с помощта на камион „Мадара“ , управляван от  водач, който доставил дървата на съвсем различно от описаното в превозния билет място. Той взел парите от клиента и след като си удържал сума за транспортните разходи предал остатъка на двамата горски служители. При разследването са извършени  разпити на свидетели, огледи на местопроизшествия, образувано е досъдебно производство. Случая е докладван на Районната прокуратура в курортния град. Междувременно служителите от сектор „Противодействие на икономическата престъпност“ извършили проверки на фирми за преработка на дървесина функциониращи на територията на гр.Пещера. Инспекциите били извършени съвместно с представители на ТДНАП-Пловдив, Регионалната дирекция по горите и Дирекция „Инспекция по труда“ в Пазарджик. В една от фирмите съвместният екип констатирал разлика в наличностите  на дървесина между водещите се в електронния дневник и реално съхраняваните в склада. Установена е и липса на задължителното за обекта фискално устройство, за което инспекторите от приходната администрация са съставили акт за установяване на административно нарушение.", "date": "2018.06.04", "title": "Пазарджик: Две длъжностни лица от Държавно горско стопанство „Алабак“ са задържани заради незаконна търговия с дървесина"}
{"url": "http://www.focus-news.net/news/2018/06/04/2529725/ministar-nikolay-nankov-stroitelstvoto-na-novata-otsechka-na-avtomagistrala-hemus-ot-belokopitovo-do-pv-buhovtsi-shte-startira-prez-septemvri.html", "text": "Строителството на новата отсечка на автомагистрала „Хемус“ от Белокопитово до пътен възел „Буховци“ се очаква да стартира през септември. Това заяви пред журналисти в Шумен министърът на регионалното развитие и благоустройството Николай Нанков, предаде репортер на Радио „Фокус“ – Варна. По думите му изграждането на този участък е възможно да стартира частично още в края на юли. „Имаме разрешение за строеж, имаме отчуждаване на имоти, проектът е почти готов. Има и избран изпълнител, договорът е за инженеринг“, заяви министърът. Николай Нанков отбеляза, че доизграждането на автомагистрала „Хемус“ е основен приоритет на правителството и най-важният проект за Северна България. Очакванията са изграждането на аутобана да приключи до началото на 2024 година. През тази година ще започне строителството на 16,3 км от Белокопитово към пътен възел „Буховци“, а в момента се строи участъкът от Ябланица към Тетевен. „Почти приключихме с проекта за 52-та километра до разклон Ловеч - Плевен. Проектирахме наново, за да спестим 200 до 300 млн. лева на бюджета. Ще стартираме с тръжните процедури през есента на тази година, а от 2019 ще строим нови 52 км. Не по-късно от август тази година ще стартираме с тръжната процедура за 85 км на инженеринг за участъка между Ловеч и Плевен до Русе – Бяла. След това остава тежкият участък след Велико Търново“, заяви министър Николай Нанков. \r\nПо отношение на транспортен коридор №9 министър Нанков коментира, че международните транспортни коридори са над национални проекти и трябва да бъдат обвързани с транспортните системи на другите страни. „Ако говорим за Силистра по направлението Ямбол, трябва да говорим за Дунав мост -3. В напреднала фаза на преговори сме с румънската страна, той е най-напреднал и като проектна готовност. Имаме вече териториалната основа от двете страни на реката“, посочи министърът и допълни, че на 29 юни предстои среща с представители на румънската страна, на която темата за трети мост над река Дунав ще бъде обсъдена детайлно. \r\nМарияна ВАЛЕНТИНОВА", "date": "2018.06.04", "title": "Министър Николай Нанков: Строителството на новата отсечка на автомагистрала „Хемус“ от Белокопитово до п.в. „Буховци“ ще стартира през септември"}
{"url": "http://www.focus-news.net/news/2018/06/04/2529721/premierat-boyko-borisov-pristigna-v-tirana.html", "text": "Премиерът Бойко Борисов пристигна в Тирана. Борисов ще проведе среща с министър-председателя на Албания Еди Рама, която ще бъде последвана от пленарни разговори. Ще бъдат обсъдени диалогът и сътрудничеството между страните от региона за постигане на напредък по пътя на европейската интеграция на държавите от Западните Балкани.\r\nПо време на визитата си българският министър-председател ще участва в среща по Процеса Акаба по въпросите на Балканите, както и в конференция, посветена на борбата с насилствения екстремизъм, заедно с премиера на Албания Еди Рама и краля на Йордания Абдулла II.\r\nПроцесът Акаба представлява поредица международни срещи, инициирани за пръв път от краля на Йордания Абдулла II през 2015 г. Тяхната цел е поддържане на международната и регионалната координация и сътрудничество в борбата с тероризма, екстремистките идеологии и радикализацията чрез всеобхватен подход. Срещите са част от инициативите на крал Абдулла II за установяване на контакти с различни страни по света, с цел координацията на антитерористичните действия", "date": "2018.06.04", "title": "Премиерът Бойко Борисов пристигна в Тирана"}
{"url": "http://www.focus-news.net/news/2018/06/04/2529728/yanko-yanev-predsedatel-na-apelativen-sad-veliko-tarnovo-vazstanovyavaneto-na-sada-prez-1998-godina-be-estestveno-prodalzhenie-na-istoricheskata-rolya-na-grada-v-sadebnata-sistema.html", "text": "Възстановяването на Апелативен съд – Велико Търново през 1998 година бе естествено продължение на историческата роля на града в българската съдебна система. Именно тук е поставено нейното начало още с приемането на Търновската конституция през 1879 година. Това посочи в празничното си слово по случай 20 години от възстановяването и 140 години от създаването на Апелативен съд – Велико Търново неговият настоящ председател Янко Янев, предаде репортер на Радио „Фокус“ – Велико Търново. Той разказа част от историята на институцията и подчерта, че процесът е дълъг и продължителен, но благодарение на него се реализират идеи, зародили се още с приемането на Конституцията на Република България през 1991 година. \r\n„От 4 юни 1998 година Апелативен съд Велико Търново изпълнява функцията, за която е създаден – да правораздава като най-важна инстанция по наказателни, граждански и търговски дела, разглеждани на първа инстанция в окръжните съдилища в апелативния район. Макар и напълно случайно, може би, от днешна гледна точка,  тази случайност  кореспондира с една историческа справедливост. Апелативните съдилища в България са възстановени точно 120 години след тяхната първа поява в съдебната система на българската държава. Търново е един от петте града, наред със София, Видин, Русчук и Варна, в които съгласно  правилата на съдебната власт в България от 1978 година, се създават губернски съдилища. Поради това съдилищата в София Варна и Търново отбелязват и 140 години от създаването си“, каза още Янко Янев. \r\nТой допълни, че макар и двуинстанционната съдебна система да е по-бърза и да работи с по-малко ресурс, триинстанционната, която се изпълнява у нас, е по-качествена. Янко Янев поздрави всички свои колеги с днешния празник. \r\nПриветствени слова изнесоха още историкът проф. Милко Палангурски, Десислава Алхадова, зам.-министър на правосъдието, Даниел Панов, кмет на Велико Търново. На тържеството присъстваха и членове на Висшия съдебен съвет, зам.-председатели на Върховния касационен съд, съдии и съдебни служители.\r\nЛуиза ТРАНЧЕВА", "date": "2018.06.04", "title": "Янко Янев, председател на Апелативен съд – Велико Търново: Възстановяването на съда през 1998 година бе естествено продължение на историческата роля на града в съдебната система"}
{"url": "http://www.focus-news.net/news/2018/06/04/2529727/sport-zhenskiyat-futbolen-otbor-na-nsa-s-rekordna-15-ta-titla-ot-darzhavnoto-parvenstvo.html", "text": "Женският отбор по футбол на Националната спортна академия спечели рекордна 15-та титла от Държавното първенство, след като победи с 4:1 отбора на ЛП Суперспорт в среща от 22-рия кръг на надпреварата. \r\nТака след изиграни 20 срещи и постигнати 20 победи женският футболен отбор на НСА под ръководството на старши треньора Станислава Цекова достигна до максималния брой от 60 точки и спечели Шампионската титла и златните медали от Държавното първенство. \r\nНа церемонията по награждаването присъства и Ректорът на НСА проф. Пенчо Гешев, който пожела успех на състезателките ни при участието им в Шампионска лига през м.август.", "date": "2018.06.04", "title": "Спорт: Женският футболен отбор на НСА с рекордна 15-та титла от Държавното първенство"}
{"url": "http://www.focus-news.net/news/2018/06/04/2529730/kyustendil-uchilishtata-v-grada-obyavyavat-parvoto-klasirane-za-priem-v-parvi-klas.html", "text": "Училищата в Кюстендил обявяват първото класиране за прием в първи клас. Това каза пред Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. По думите й всяко училище е оповестило класирането на децата, чиито родители са подали документи за прием в първи клас. „Класирането е направено. То а на бъза нова общинска наредба, в която са записани основните критерии за подреждане на кандидатите. Всяко учебно заведение има свои райони. Дадени са и допълнителни критерии при класирането”, каза Нели Петкова. По думите й съгласно утвърдения график записването на бъдещите първокласници ще се проведе между 5 и 7 юни, а на 8 юни ще бъдат обявени свободните места във всяко едно от училищата.\r\nВенцеслав ИЛЧЕВ", "date": "2018.06.04", "title": "Кюстендил: Училищата в града обявяват първото класиране за прием в първи клас"}
{"url": "http://www.focus-news.net/news/2018/06/04/2529731/ministar-nikolay-nankov-osigureni-sa-23-mln-leva-za-izgrazhdaneto-na-prechistvatelna-stantsiya-za-piteyni-vodi-v-shumen.html", "text": "Осигурени са 23 млн. лева за изграждането на пречиствателна станция за питейни води в Шумен. Това заяви министърът на регионалното развитие и благоустройството Николай Нанков на площадката, предвидена за изграждане на съоръжението, предаде репортер на Радио „Фокус“ – Варна. „Шумен изпревари всички останали общини и области с проектирането на градска пречиствателна станция. До 15 юли ще бъде възложена тръжната процедура за изграждане на площадката, като ще заложим 18 месеца срок на изпълнение. До 2 години ще имаме изградена пречиствателна станция за питейни води, която по никакъв начин няма до оскъпи цената на водата. „Осигурихме европейско финансиране, напред сме с времето спрямо другите области, защото тук ускорихме процеса“, подчерта регионалният министър. Средствата са осигурени по ОП „Околна среда“, като ще бъде обновен и довеждащият водопровод от язовир „Тича“ за над 50 млн. лева по проект. „Народни представители внесоха промени в Закона за устройство на територията и съм оптимист, че до края на тази година ще влязат в сила за заварени обекти, за да използваме старите сервитути“, коментира министърът. Николай Нанков каза още, че ще се донадгради и станцията за отпадни води с нова инсталация за оползотворяване на утайките. \r\nМинистър Нанков заяви, че решението на Върховния административен съд от 30 май, постановяващо, че язовир „Тича“, от който пият вода Шумен, Търговище и Велики Преслав, няма санитарно-охранителна зона, няма да спре работата по пречиствателната станция за питейни води. До завършването на строителството на съоръжението обаче санитарно-охранителната зона трябва да бъде обособена. \r\nМарияна ВАЛЕНТИНОВА", "date": "2018.06.04", "title": "Министър Николай Нанков: Осигурени са 23 млн. лева за изграждането на пречиствателна станция за питейни води в Шумен"}
{"url": "http://www.focus-news.net/news/2018/06/04/2529732/yanko-yanev-apelativen-sad-veliko-tarnovo-za-treta-poredna-godina-sadat-e-vtori-po-natovarenost-v-stranata.html", "text": "Апелативните съдилища в страната са част от устоите на държавата и трябва да продължат досегашното си съществуване. За това говорят всички актове, които се постановяват и допринасят за безпроблемното съществуване на обществото. Това подчерта по време на честването на 140-ата годишнина от създаването на Апелативен съд – Велико Търново неговият председател Янко Янев, предаде репортер на Радио „Фокус“ – Велико Търново. Той посочи, че три поредни години ръководената от него институция е втора по натовареност в страната, след Софийски апелативен съд. Това показват данните за 2015, 2016 и 2017 година. \r\n„Успяваме с общи усилия, макар и в намален състав, да се справим с възложените задачи и да правораздаваме в интерес на обществото и гражданите“, подчерта Янев и заяви, че основното, към което се стреми съставът на съда, е да докаже на обществеността, че е администрация, която съществува именно за хората и не крие нищо от тях. „Ние искаме да покажем всичко, което работим, за да може да разбере обществото, че съдебната система беше и е една от най-добре функциониращите, и в годините на прехода, и днес. Искаме да докажем на обществото, че сме работеща институция“, каза още председателят на Апелативен съд – Велико Търново.\r\nЛуиза ТРАНЧЕВА", "date": "2018.06.04", "title": "Янко Янев, Апелативен съд – Велико Търново: За трета поредна година съдът е втори по натовареност в страната"}
{"url": "http://www.focus-news.net/news/2018/06/04/2529729/ministar-nikolina-angelkova-na-plazh-slanchev-bryag-tsentralen-ima-osiguren-dostap-za-hora-s-uvrezhdaniya.html", "text": "На плаж „Слънчев бряг - централен“ има осигурен специален достъп за инвалиди, коeто е много важно, защото така ивицата предлага равни условия за всички туристи. Това констатира министърът на туризма Николина Ангелкова при инспекция на място, съобщиха от пресцентъра на Министерство на туризма. Тя добави, че един от приоритетите на министерството е повече ивици да имат специално предназначен вход за хора в неравностойно положение. \"Полагаме усилия в тази посока от миналата година, работата ще продължи и през този сезон\", обясни още министър Ангелкова. Стопанинът на плажа е предвидил и персонал, който да помага на хората с уврежданията, а чадърите за тях са безплатни. \r\nСпасителните постове отговарят и дори надвишават съгласуваната схема с министъра за осигуряване на водоспасителната дейност. В момента по схема е трябвало да бъдат разкрити 3 спасителни поста, но още сега доброволно са разкрити и вече работят всичките 22 поста, които трябва да бъдат осигурени за активния летен сезон в периода 1 юли - 31 август. Работи и медицински пункт. \"Поставените преместваеми обекти също отговарят на одобрените от министерството параметри и заемат утвърдените площи. Има отделена и задължителната свободна зона за поставяне на лични плажни принадлежности.   \r\nПроверката на морски плаж „Слънчев бряг – централен“ не откри нарушения\", обобщи министър Ангелкова. Тя коментира, че е добро начало и в първите дни на летния сезон всичко на плажа е наред и той е подготвен, спазвайки всичките изисквания да посрещне туристите.", "date": "2018.06.04", "title": "Министър Николина Ангелкова: На плаж „Слънчев бряг – централен“ има осигурен достъп за хора с увреждания"}
{"url": "http://www.focus-news.net/news/2018/06/04/2529733/zoran-zaev-prez-yuli-ochakvam-pokana-za-chlenstvo-v-nato.html", "text": "\"Ако всички се съсредоточим в постигането на решение, 2018 г. може да бъде паметна година за Република Македнија, но и за региона и за ЕС и НАТО. Затова, неуморим оптимист съм и очаквам през юли покана за Македония за членство в НАТО\", подчерта министър-председателят на Македония Зоран Заев в интервю за списание CorD, който се отпечатва в Белград, а за своите читатели има представители на дипломатическия корпус в страните от региона, като и обществеността в балканските страни, предава скопската електронна медия „Плюс Инфо”.\r\nНа въпрос дали промените в Западните Балкани го превръщат във фактор на стабилност, или все още е регион, който е източник на кризи, Заев подчерта, че вече е доказано, че тук може да има честни, енергични и отдадени политически ръководства, които искат, могат и знаят кое е необходимо за гражданите, извеждайки държавите по правилния път.\r\n„Очаквам 2018 г. да донесе значителни нови положителни промени в постигането на стратегическите и евроатлантически цели на държавата, както и в качеството на живот на гражданите на Република Македония. Преговорите с Република Гърция са на приятелско и доверено ниво и моите очаквания са, че ще доведат до решение, което носи добро бъдеще за гражданите на Македония и Гърция, но и на целия регион\", коментира Заев в интервюто за списание CorD.Тереза Герова", "date": "2018.06.04", "title": "Зоран Заев: През юли очаквам покана за членство в НАТО"}
{"url": "http://www.focus-news.net/news/2018/06/04/2529736/pregled-na-mezhdunarodnite-novini-do-13-chasa-agentsiya-fokus.html", "text": "В България планират да приспят кравата Пенка, заради това, че животното е пресякло незаконно границата на Европейския съюз, предава руският телевизионен канал RT, като се позовава на публикация в британския вестник The Independent.\r\nОтбелязва се, че бременната крава е била върната на собственика, но въпреки това българските служители са били категорични, че животното трябва да бъде приспано. В тази връзка депутатът от Европейския парламент Джон Флек е изпратил лично писмо до министър-председателя на България Бойко Борисов. „Без съмнение е, че това е случай, в който прагматизмът трябва да възтержествува над строгото спазване на правилата“, се казва в текста на писмото до Борисов.\r\nВ интернет вече бе стартирана петиция в защита на кравата Пенка.\r\nСъгласно правилата, установени от Европейската комисия, при преминаване на крави през ГКПП трябва да бъде представен документ, потвърждаващ, че животното е здраво, припомня телевизията.\r\n*** Новият министър-председател на Испания Педро Санчес ще представи кабинета си в сряда, 6 юни. \r\nПървото заседание на новото испанско правителство ще се състои в последния работен ден на седмицата, разкриха източници от редиците на Испанската социалистическа работническа партия. Към настоящия момент няма спекулации около възможните кандидати за министерските кресла. Известно е обаче, че Санчес планира ресорите да са разделени по равно между представители на двата пола.\r\n*** Европейската служба за граничен контрол и брегова охрана Фронтекс ще разположи 45 полицаи по албанските граници в опит да пресече нова мигрантска вълна. Съответната информация сподели директорът на Фронтекс Фабрис Лежери.\r\nАлбания е една от страните, която нелегалните мигранти използват за придвижването си към вътрешността на Европа. Лежери предупреди, че се очаква нова вълна от мигранти от Северна Гърция, които през Албания, Черна гора, Босна и Херцеговина и Хърватия искат да влязат в страните-членки на ЕС. Бежанците са от Сирия, Ирак и някои страни от Африка.\r\nСъщевременно новият вътрешен министър на Италия Матео Салвини увери, че Сицилия „няма да бъде бежански лагер на Европа\". Лидерът на „Лигата“ на свой ред добави, че плановете на правителството за миграцията не са радикални, а плод на „здрав разум\".\r\nНай-малко 35 мигранти загинаха миналата седмица, след като лодката им се преобърна в близост до бреговете на Тунис. При инцидента са спасени 67 души. На борда на плавателния съд е имало около 180 души, съобщиха официални лица.\r\n*** През настоящата година ще бъде направена първата копка за руско-сръбски православен център в Баня Лука, столицата на Република Сръбска, един от субектите на Босна и Херцеговина. Същевременно в Санкт Петербург ще започне изграждането на търговско представителство на страната. \r\nОсновите на духовния и културен център в Баня Лука трябва да бъдат положени през юли, когато в Република Сръбска ще пристигне и високопоставен представител на Москва, чието име засега се пази в тайна.  \r\n„Ще бъде едновременно и храм, и културен център. Ще има училище, в което ще се преподава език и история. Доколкото ми е известно, ще работи руски свещеник, службите ще бъдат на руски език. Ще получим архитектурни проекти от Руската православна църква, тъй като тя разполага със собствено инженерно бюро, а църквата ще бъде построена в руски стил\", поясни Душко Перович, дипломатически представител на Република Сръбска в Москва. \r\nСъщевременно властите в Санкт Петербург вече са предоставили място, където ще бъде отворен Търговският център на Република Сръбска. Откриването е планирано за месец септември.\r\n„Ние получаваме сграда от Санкт Петербург без никакво обезщетение, но ще трябва да я реновираме. Става въпрос за малки, вътрешни ремонти. Ще бъде шоурум, където нашите бизнесмени ще излагат, ще представят своите продукти и ще провеждат преговори с руски партньори. Амбициите на Санкт Петербург бяха за отваряме на супермаркет, но за съжаление нямаме такива възможности. Това изисква сериозна организация и голяма логистика, която все още не сме в състояние да предоставим. Малцина са тези, които го правят, дори Сърбия не е сред тях“, поясни Перович.\r\n*** В близост до сграда в афганистанската столица Кабул, в която се провежда заседание на висши духовници, е извършен самоубийствен атентат. \r\n„Нашата първоначална информация показва, че самоубийствената атака се е случила, когато гостите са излизали от залата\", където около 11.30 часа се е състояла срещата (9.00 часа българско време), заяви говорителят на полицията Хашмат Станикцай за местния оператор Tolo News.\r\n„За съжаление има жертви, убити и ранени, но ние не знаем броят им\", допълни Станикцай, като поясни, че експлозията е избухнала извън залата. \r\nИзточник от силите за сигурност потвърди, че става въпрос за самоубийствен атентат.\r\n*** Вселенският патриарх Вартоломей ще използва посещението си в Гърция за участие в екологичен симпозиум, за да проведе среща с гръцкия държавен връх.\r\nВ следобедните часове на понеделник Вартоломей ще разговаря с президента на Гърция Прокопис Павлопулос, а след това и с министър-председателят Алексис Ципрас.\r\nОфициално не са съобщени темите, за които Вартоломей ще разговаря с Павлопулос и Ципрас, но срещите ще се проведат броени дни след изявлението от Вселенската патриаршия, че „в рамките на компетенциите и прерогативите на Вселенския патриарх, ще бъде обсъдено и ще се предприеме необходимото за връщането на църквата на Скопие в каноничния ред под името Охридска архиепископия \".\r\nВселенският патриарх е в Гърция заради участие в IX Международен екологичен симпозиум, озаглавен „Към една зелена Атика: запазване на планетата и защита на гражданите\". Събитието ще се проведе в периода от 5 до 8 юни в Атина и островите Спецес и Идра.\r\n*** Правителството на най-голямата германска провинция – Бавария, разработва собствен план за ускоряване на процедурите по разглеждане на молбите на кандидатстващите за убежище и депортирането от страната на онези от тях.\r\nПланът, предложен от министъра на вътрешните работи на ФРГ и лидер на Християнсоциалния съюз (ХСС) Хорст Зеехофер предвижда създаването на специални центрове за първоначален прием на мигранти, в които по ускорена процедура ще бъдат обработвани молбите им за получаване на бежански статут. Оттам насетне мигрантите ще бъдат разпределяни в други съоръжения, но само при условие, че имат шансове за убежище. Останалите ще бъдат депортирани от Германия. \r\nПланира се също създаването на центрове за временно настаняване на лицата, които се опитват да избегнат извеждането им от страната. Правото на пребиваване в Германия ще бъде отказано на онези мигранти, които създават проблеми в центровете за бежанци или използват сила срещу полицейски служители.\r\nВластите в Бавария ще осигурят допълнителни самолети за депортиране на отхвърлените кандидати за убежище. Към настоящия момент за осигуряването на самолетите се грижи федералното правителство в Берлин. \r\nЗеехофер подчерта, че ускоряването на процедурите по депортиране на мигрантите ще направи Бавария по-малко привлекателна за кандидатстващите за закрила. „Бихме искали да станем образец за другите федерални провинции“, подчерта лидерът на ХСС. \r\nПланът съдържа и други предложения, като например на кандидатстващите да не им бъдат раздавани пари, а специални карти, с които може да получават храна и дрехи. Съответната инициатива ще бъде разгледана в регионалния парламент в Мюнхен във вторник, 5 юни. Ако бъде одобрен, законът ще влезе в сила в началото на август.\r\n***", "date": "2018.06.04", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/06/04/2529722/pazardzhik-okrazhniyat-sad-otlozhi-deloto-sreshtu-kmeta-na-obshtina-septemvri-marin-rachev-za-ukrivane-na-danatsi-za-10-septemvri.html", "text": "Окръжният съд в Пазарджик отложи делото срещу кмета на Община Септември Марин Рачев за укриване на данъци за 10 септември, от 10.00 часа, предаде репортер на Радио „Фокус“ – Пазарджик. Причина за отлагането на делото е необходимостта от още време на вещите лица, които работят по изготвяне на съдебно-счетоводната експертиза. Според тях периодът, който те трябва да проверят е 10-годишен, което означава голям обем от данни и информация. По време на съдебното заседание стана ясно, че двете вещи лица не се получили иззетите от Специализираната прокуратура документи за инкриминирания период и след него. \r\nПрокуратурата поиска да се ограничи проверявания период за годините 2007 и 2008, а да не се проверяват тези до 2015 година, когато фирмата на Рачев се е дерегистрирала по ДДС. Инкриминираният период е до 2006 година и според представителят на данъчната администрация, проверяването на данни след него е безсмислено, тъй като недекларирането и неплащането на данъци и престъпление. Вещите лица заявиха пред съда, че ще бъдат готови със заключението си в началото на месец септември и помолиха за отлагане на делото. Те уточниха, че след 2010 година данните за покупки, продажби и наличности на горива са по-малко като обем. Съдът се съобрази с искането на вещите лица и отложи делото за 10 септември.\r\nВаня НИКОЛОВА", "date": "2018.06.04", "title": "Пазарджик: Окръжният съд отложи делото срещу кмета на Община Септември Марин Рачев за укриване на данъци за 10 септември"}
{"url": "http://www.focus-news.net/news/2018/06/04/2529734/veliko-tarnovo-v-grada-se-provede-publichna-diskusiya-kato-chast-ot-evropeyska-kampaniya-za-kibersigurnostta.html", "text": "Градът стана част от европейска кампания за киберсигурността и защитата в интернет. В града се състоя публична дискусия по актуални въпроси в сферата. Това съобщиха от пресцентъра на Община Велико Търново. Стотици ученици, учители и представители на различни институции уважиха събитието, организирано от българския евродепутат Ева Майдел (ЕНП) и областния управител проф. Любомира Попова. Сред гостите на форума бе и заместник-кметът на Велико Търново Снежана Данева-Иванова. За криминалните киберпрояви, мерките на превенция и защита срещу тях говори началникът на отдел „Компютърни престъпления“ в ГДБОП Явор Колев. \r\nСрещата бе част кампанията за осведоменост и безопасен интернет „SaferInternet4EU”, инициирана от еврокомисаря за цифрова икономика и общество Мария Габриел, чийто посланик е Ева Майдел.\r\nСнежана Данева-Иванова поздрави инициаторите на дискусията и всички участници и гости. Тя подчерта, че темата за киберсигурността и защитата в интернет е особено актуална както за Европейския съюз и отделните държави, така също за местните власти и за всеки един потребител. „Технологичният прогрес е толкова бърз, че ако в близкото минало определени рискове бяха в сферата на фантастиката, то днес те вече изглеждат съвсем реални. Затова е много важно, че киберсигурността е сред водещите теми и по време на българското европредседателство“, коментира Снежана Данева-Иванова. \r\nЗаместник-кметът на Велико Търново подчерта, че всички въпроси за защитата в интернет са много важни и за общините. „Новите смарт-технологии позволяват управление на  енергията, транспорта и паркирането, отпадъците и прочие. Все по-развита става и мрежата от дигитални административни услуги, които общините предлагат“, посочи Снежана Данева-Иванова.\r\nШироко застъпена по време на дискусията бе темата за безопасното „сърфиране“ на децата в интернет, рисковете пред тях и начините на противодействие. Обсъдени бяха също фалшивите новини, бързото им разпространение и аудиторията, която привличат и последиците от тях. Разговорите обхванаха и новите правила за защита на личните данни.", "date": "2018.06.04", "title": "Велико Търново: В града се проведе публична дискусия като част от европейска кампания за киберсигурността"}
{"url": "http://www.focus-news.net/news/2018/06/04/2529737/veliko-tarnovo-remontiraha-propadnal-uchastak-ot-pokritiya-pazar-v-svishtov.html", "text": "Ремонтираха пропаднал участък от покрития пазар в Свищов. Причината за срутването се оказа липса на арматура, която не е поставена при отливането на подова настилка, направено преди години. Това съобщиха за Радио „Фокус“ – Велико Търново от Община Свищов.  Пазар „Велешана“ е един от основните търговски центрове в града. Поради тази причина големият трафик на хора и превозни средства в региона предизвика пропадане на настилката, която не бе подновявана от години. Това от своя страна доведе да огъване на тръбите, намиращи се под терена на пазара и до запушването на тоалетните. Към момента проблемните участъци са ремонтирани. Поставена е арматура и е отлят нов бетон на пропадналите места и около отводнителните шахти. „Там, където имаше надигнати и отлепени плочки, вече са подредени и залепени отново. Подменени са огънатите тръби, отпушена е канализацията и се извършва ремонт на женската тоалетна“, увериха от местната администрация.\r\nЛуиза ТРАНЧЕВА", "date": "2018.06.04", "title": "Велико Търново: Ремонтираха пропаднал участък от покрития пазар в Свищов"}
{"url": "http://www.focus-news.net/news/2018/06/04/2529738/kyustendil-parkovoto-prostranstvo-okolo-hudozhestvenata-galeriya-v-grada-pridobiva-nov-oblik-po-proekt-na-obshtinata.html", "text": "Парковото пространство около художествената галерия в Кюстендил придобива нов облик по проект на Общината. Това каза пред Радио „Фокус” – Кюстендил Росица Плачкова, зам.-кмет на Община Кюстендил. По думите й това е основният проект, който се реализира в централната градска част. „Конкретно за парка при галерията имаме дейностите за подобряване на достъпността, благоустрояване на зелените площи, включително нова дървесина, храстовидна и тревна растителност”, каза Росица Плачкова.  Вече са изградени пешеходните зони, засадени са десетки дървета и храсти, изградена е поливна система. Работи се по изграждане на ново водно огледало с фонтани. В същото време се обособява детски кът, предстои монтирането и на парково осветление, а след това ще бъде поставено и парково оборудване.\r\nВенцеслав ИЛЧЕВ", "date": "2018.06.04", "title": "Кюстендил: Парковото пространство около художествената галерия в града придобива нов облик по проект на Общината"}
{"url": "http://www.focus-news.net/news/2018/06/04/2529740/plovdiv-23-godishen-mladezh-ot-grada-e-v-bolnitsa-sled-poboy.html", "text": "Служители на Четвърто Районно управление на МВР-Пловдив работят по сигнал за побой. Това съобщиха от ОДМВР-Пловдив. Вчера 23-годишен младеж от Пловдив се оплакал, че около 1.10 часа бил нападнат с удари от непознат на ул. „Железарска“. Пострадалият е настанен в болница, по данни на лекарите няма опасност за живота му. Случаят е докладван на дежурен районен прокурор. Образувано е досъдебно производство по чл. 131, ал.1, т. 12 от НК.", "date": "2018.06.04", "title": "Пловдив: 23-годишен младеж от града е в болница след побой"}
{"url": "http://www.focus-news.net/news/2018/06/04/2529742/plovdiv-2-avtomobila-i-motoped-sa-unishtozheni-pri-pozhar-v-saedinenie.html", "text": "Пожар е причинил материални щети в частен имот на ул. „Софлу“ в Съединение. Това съобщиха от ОДМВР-Пловдив. Около 06.00 часа вчера в полицията постъпил сигнал за обхванати в пламъци помощна постройка и гараж на 60-годишен мъж. Незабавно към мястото са насочени екипи на пожарната и Районно управление на МВР – Труд. Няма пострадали хора. Огънят унищожил два леки автомобила „Тойота“ и „Мазда“, мотопед, домакински уреди и покъщнина. По първоначални данни, причината за запалването е късо съединение в електрически уред. По случая е образувано досъдебно производство.", "date": "2018.06.04", "title": "Пловдив: 2 автомобила и мотопед са унищожени при пожар в Съединение"}
{"url": "http://www.focus-news.net/news/2018/06/04/2529739/gabrovo-okrazhnata-prokuratura-zadarzha-za-72-chasa-izvarshitel-na-ubiystvo-v-selo-skalsko.html", "text": "Окръжна прокуратура - Габрово води разследване във връзка с убийство на 57-годишен мъж в село Скалско. Това съобщиха от пресцентъра на Апелативна прокуратура - Велико Търново. В хода на разследването е установено извършителят на престъплението. \r\nПрокуратурата е привлякла в качеството на обвиняем мъж с инициали И. А. за това, че на 1 юни 2018 г. около 17.30 часа в къща в село Скалско, община Дряново умишлено умъртвил лице с инициали М. А.\r\nС постановление на наблюдаващ прокурор същият е задържан за срок от 72 часа за довеждането му пред Окръжен съд – гр. Габрово. Предстои прокуратурата да внесе искане в съда за вземане на мярка за неотклонение „задържане под стража“.\r\nПод ръководството на Окръжна прокуратура – Габров се извършват процесуално-следствени действия - огледи, разпити на свидетели, назначават се експертизи. Действията по разследването продължават", "date": "2018.06.04", "title": "Габрово: Окръжната прокуратура задържа за 72 часа извършител на убийство в село Скалско"}
{"url": "http://www.focus-news.net/news/2018/06/04/2529735/korneliya-ninova-v-slovakiya-da-se-obedinim-i-da-se-opitame-da-postignem-v-saveta-na-es-blokirashta-kvota-za-paketa-za-mobilnost.html", "text": "Да се обединим и да се опитаме да постигнем в Съвета на ЕС блокираща квота за пакета за мобилност. Това каза лидерът на БСП Корнелия Нинова, която  е  в Словашкия парламент, където участва в среща на лидери на партии от държавите от Вишеградската четворка, по покана на Роберт Фицо-лидер на СМЕР-Социална демокрация, управляващата партия в Словакия, съобщиха от пресцентъра на Националния съвет на БСП. \r\n\"Искам да предложа на вашето внимание още два въпроса, които засягат както общото ни европейско бъдеще, така и националните интереси на всяка една от нашите държави. Става дума за пакета за мобилност на президента Макрон и Истанбулската конвенция\", коментира Нинова. Тя посочи, че пакетът за мобилност защитава големите и засяга най-много малките. \"Българското правителство предпочита да се моли на големите за снизхождение. Не вярвам това да се случи. Г-н Вебер обеща в България всички депутати от ЕНП да ни подкрепят, после те гласуваха срещу нас в комисиите на парламента. Предлагаме ви друг подход - да се обединим и да се опитаме да постигнем в Съвета на ЕС блокираща квота. Ако пакетът бъде приет в този вид, в българския транспортен сектор ще бъдат засегнати 10 000 фирми и 120 000 българи ще пострадат\", коментира Нинова. Тя посочи, че с този пакет се нарушава основен принцип, върху който е създаден Европейският съюз - за свободно движение на хора и стоки. \"Защо допускаме сами да разрушим ценностите, върху които стъпихме в началото?\", попита още лидерът на БСП. По отношение на Истанбулската конвенция, Нинова посочи, че държавите- Унгария,Чехия,Словакия и България не са я ратифицирали. \"Полша го е направила с резерви, но те не са признати. Българското правителство настояваше да я ратифицираме. Ние се възпротивихме. Над 70 % от българското общество не желае конвенцията. Българската православна църква, католическото и мюсюлманското вероизповедание- също. Сега чакаме решение на Конституционния съд. Надявам се да обявят текстовете, касаещи социалния пол, за противоконституционни. Искам да ви уверя, че осъждаме всяко насилие над жени и деца. Дори внесохме закони в парламента специално за това. Те бяха приети. Каквото трябва, сме го направили. Уважаваме всички различни. Нашата Конституция им гарантира правата, но не можем да приемем трети пол. Това противоречи на християнските, семейните, традиционните български ценности. През юли очакваме делегация от нашето политическо семейство ПЕС. Те смятат, че правим голяма грешка като не подкрепяме конвенцията. Знам, че и господин Фицо имаше същите проблеми, но аз се надявам, че в нашето семейство различното мнение се зачита и уважава и че не може конвенция против насилието да бъде приета насила- не само от една партия, но и от мнозинството от българския народ\", допълни лидерът на БСП.", "date": "2018.06.04", "title": "Корнелия Нинова в Словакия: Да се обединим и да се опитаме да постигнем в Съвета на ЕС блокираща квота за пакета за мобилност"}
{"url": "http://www.focus-news.net/news/2018/06/04/2529743/nako-manastarliev-obshtina-petrich-obshtinata-razpolaga-s-15-obshtinski-zhilishta.html", "text": "Община Петрич разполага с 15 общински жилища. Това каза за Радио „Фокус“-Пирин Нако Манастарлиев, директор на Дирекция „Социални дейности“ в Община Петрич. Той посочи, че те се предоставят на социално слаби хора от Община Петрич след кандидатстване, като кандидатите трябва да отговарят на определени условия – да са безработни, да нямат никакви имоти и да не са с високи доходи. Манастарлиев обясни, че на този етап няма нужда от нови общински жилища, а напротив, дори и тези, които са налични, са много и затова Общината има намерение да продаде някои от тях. \r\nОтносно социалните институции на територията на общината експертът обясни, че материалната им база е в много добро състояние, като предстои ремонт само на Дневния център за лица с увреждания, тъй като сградата, в която се помещава е много малка и не отговаря на нуждите и потребностите на лицата. По думите му той ще бъде преместен в изцяло нова сграда. Нако Манастарлиев каза още, че Община Петрич има потребност от разкриване на Център за обществена подкрепа и Рисково жилище.\r\nТой посочи също, че услугата Домашен социален патронаж обхваща 250 души на територията на цялата община. Манастарлиев посочи, че Общината предоставя и други социални услуги със съответните социални институции: Дом за деца, лишени от родителски грижи; Център за настаняване от семеен тип за лица с увреждания; Дневен център за деца с увреждания и Дневен център за лица с увреждания. „Домът за деца, лишени от родителски грижи е с капацитет 25, като предстои да бъде трансформиран в Център за настаняване от семеен тип и преходно жилище към него за деца, които са навършили 17 години, с цел по-добро адаптиране към семейната среда, защото след навършване на 17-годишна възраст напуска Дома за деца“, уточни Манастарлиев. Той допълни, че Дневният център за деца с увреждания също е с капацитет 25 места, а Дневният център за лица с увреждания е с капацитет 20 места, като предстои разширяване на дейността му. По думите му Центърът за настаняване от семеен тип за лица с увреждания е с капацитет 12 места.\r\nНатали СТЕФАНОВА", "date": "2018.06.04", "title": "Нако Манастарлиев, Община Петрич: Общината разполага с 15 общински жилища"}
{"url": "http://www.focus-news.net/news/2018/06/04/2529741/pss-planinski-spasiteli-svaliha-zhenata-sas-schupen-glezen-ot-hizha-ravnets-v-stara-planina-preglezhda-ya-ekip-na-barza-pomosht.html", "text": "Планински спасители свалиха жената със счупен глезен от района на хижа „Равнец“ в Стара планина. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Екип на „Бърза помощ“ преглежда пострадалата. Акцията е приключила към 12.30 часа, като в нея участва екип от четирима планински спасители. Инцидентът е станал вчера привечер в района на хижа „Равнец“. От ПСС уточниха, че травмата не е застрашаваща.\r\nДеница КИТАНОВА", "date": "2018.06.04", "title": "ПСС: Планински спасители свалиха жената със счупен глезен от хижа „Равнец“ в Стара планина, преглежда я екип на „Бърза помощ“"}
{"url": "http://www.focus-news.net/news/2018/06/04/2529745/nezavisen-vesnik-ruskite-argumenti-na-ivanov.html", "text": "Македонското електронно издание „Независен весник“  публикува статия на Георги Спасов, бивш генерален секретар на СДМС и бивш посланик в България, озаглавена „Руските аргументи на Иванов“. Агенция „Фокус“ представя текста без редакторска намеса. Тереза Герова", "date": "2018.06.04", "title": "„Независен весник“: Руските аргументи на Иванов"}
{"url": "http://www.focus-news.net/news/2018/06/04/2529748/burgas-v-grada-se-provede-sreshta-na-predstaviteli-na-vsichki-regionalni-darzhavni-strukturi-izpalnyavashti-kontrolni-funktsii-prez-sezona-po-initsiativa-na-vitsepremiera-valeri-simeonov.html", "text": "Първата за сезона среща с представители на всички регионални държавни структури, изпълняващи контролни функции през сезона, се проведе в Областна администрация Бургас по инициатива на вицепремиера на Република България Валери Симеонов. Това каза пред медиите след срещата Вълчо Чолаков, областен управител на Област Бургас, предаде репортер на Радио „Фокус“ – Бургас. „Беше извършена подготовка, синхронизиране на действията и уточняване на необходимите мерки, които трябва да се предприемат във връзка с контролирането изпълнението на закони и разпоредбите през текущия туристически сезон“, каза още Чолаков. По думи на Валери Симеонов предстоят още много такива срещи през това лято.\r\n„Не е изненада, че контролните институции работят с обща програма, с обща координация и това дава резултат. Искам да припомня, че миналата година имахме с няколко милиона повишение на приходите и то благодарение на по-сериозния контрол“, допълни Симеонов.\r\nСпоред него било важно и да се повишава качеството на туристическия продукт, която се предлага на туристите.\r\nВеселина НИКОЛОВА", "date": "2018.06.04", "title": "Бургас: В града се проведе среща на представители на всички регионални държавни структури, изпълняващи контролни функции през сезона, по инициатива на вицепремиера Валери Симеонов"}
{"url": "http://www.focus-news.net/news/2018/06/04/2529744/plovdiv-piyan-shofyor-se-e-preobarnal-s-avtomobila-si-kray-razklon-za-letishteto-na-patya-plovdiv-asenovgrad.html", "text": "Пиян шофьор се е преобърнал с автомобила си край разклон за летището на пътя Пловдив – Асеновград. Това съобщиха от ОДМВР-Пловдив. Около 18.30 часа вчера екип на Пето Районно управление на МВР - Пловдив се отзовал на сигнал за забелязан „Фолксваген“ в канавка извън пътя. Установено било, че колата управлявал 44-годишен от Крумово, чиято алкохолна проба отчела над 2,5 промила. С полицейска заповед мъжът е задържан за едно денонощие. Образувано е бързо производство.", "date": "2018.06.04", "title": "Пловдив: Пиян шофьор се е преобърнал с автомобила си край разклон за летището на пътя Пловдив – Асеновград"}
{"url": "http://www.focus-news.net/news/2018/06/04/2529746/dobrich-otkriti-urotsi-se-provedoha-v-nyakolko-obrazovatelni-institutsii-v-grada-po-proekta-zaedno-uchim-tvorim-i-igraem.html", "text": "С приключването на учебните занятия в трите образователни институции: ДГ №32 „Зорница“, ОУ „Христо Смирненски“ и Обединено училище „Йордан Йовков“ - Добрич се проведоха открити уроци. Това съобщиха от пресцентъра на Общината. В девет групи по „Овладяване на българския книжовен език от деца и ученици от етническите малцинства“ ученици и деца показаха какво и колко са научили и как са се променили. Представителните занятия се проведоха след приключване на всички теми, заложени в програмите. Целта на изявите беше да се отчетат положителните резултати от работата по проект „Заедно учим, творим и играем”. Пред родители, учители и гости  деца и учениците демонстрираха ефективността на работата в екип, показаха своите знания и умения. Финалът на занятията беше вълнуващ и запомнящ се с много усмивки, настроение, въпроси, снимки и с връчването на грамоти.", "date": "2018.06.04", "title": "Добрич: Открити уроци се проведоха в няколко образователни институции в града по Проекта „Зaедно учим, творим и играем”"}
{"url": "http://www.focus-news.net/news/2018/06/04/2529747/gd-granichna-politsiya-bez-problemi-se-osashtestvyava-preminavaneto-na-avtomobili-prez-vsichki-granichni-kontrolno-propuskatelni-punktove-v-stranata.html", "text": "Без проблеми се осъществява преминаването на автомобили през всички гранични контролно-пропускателни пунктове в страната. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.30 часа. Нормален е трафикът на българо-сръбската, българо-македонската, българо-гръцката, българо-турската и българо-румънската граница.", "date": "2018.06.04", "title": "ГД „Гранична полиция“: Без проблеми се осъществява преминаването на автомобили през всички гранични контролно-пропускателни пунктове в страната"}
{"url": "http://www.focus-news.net/news/2018/06/04/2529749/plovdiv-zachestiha-uhapvaniyata-ot-karlezhi-v-grada.html", "text": "Зачестиха ухапванията от кърлежи в Пловдив. Това съобщи за Радио „Фокус”-Пловдив д-р Моника Троянчева, от Регионална здравна инспекция-Пловдив. През изминалата седмица е имало 7 души, ухапани от кърлежи. Според д-р Троянчева това е било очаквано за сезона заради дъждовете и рязкото затопляне. По тази причина предупрежденията остават в сила. \r\n„Общините трябва да проследят дали навсякъде е извършено пръскане срещу насекоми. Това се извършва  като преди това се окосява тревата”, каза д-р Троянчева. Затова гражданите, които обичат да излизат сред природата трябва да следят дали тревните площи са окосени, което е признак за това, че там е било извършвана обработка с препарати. „Да се ползват репеленти и да се обличат с дълги ръкави и покрити крака, ако са сред природата”, добави д-р Троянчева. „Ако намерят кърлеж по тялото си да се отправят към лекарски кабинет, за да бъде изваден, а след това да се проследи мястото на ухапване за профилактика и възможни инфекции, каза още Троянчева.\r\nПо думите на специалиста не са намалели и случаите на варицела и скарлатина, които се бяха покачили през зимата. Има и чревни инфекции, но всичко е в рамките на нормалното, без да има нещо тревожно.\r\nЦветана ТОНЧЕВА", "date": "2018.06.04", "title": "Пловдив: Зачестиха ухапванията от кърлежи в града"}
{"url": "http://www.focus-news.net/news/2018/06/04/2529755/dobrich-v-protses-na-aktualizirane-i-dopalvane-e-investitsionnata-programa-na-grada.html", "text": "В процес на актуализиране и допълване е Инвестиционната програма на града. Това съобщи зам.-кметът „Икономическо развитие и европейски фондове“ Росица Йорданова, предаде кореспондент на Радио „Фокус” – Варна. Към момента има сключен договор с Управляващия орган по тази програма в размер на 28 199 162 лв. Включени са основни и резервни обекти. „Съгласно насоките на Управляващия орган, които излязоха през януари тази година, промени се начинът, по който може да бъде актуализирана. Трябваше де се избере работна група, която да позволи и да обяви прием на фишове за проектни идеи, т.е. освен основни и резервни обекти, вече Инвестиционната програма може да включва в себе си и допълнителен списък с проектни идеи, т.е. трябваше да се подадат фишове. За тази цел кметът на Общината издаде заповед, с която сформира работна група. Тя следва да приеме тези фишове, да ги разгледа, да ги оцени и да ги включи в своята Инвестиционна програма, като тук промяната вече е не тя да бъде одобрявана от Управляващия орган, а само трябва да го информираме с които обекти допълнително ние сме увеличили Инвестиционната програма“, каза Росица Йорданова. По думите ѝ в работната група следва да бъдат включени представители на НПО, социални структури и институции. Ръководител и председател на Работната група е секретарят на Община град Добрич Ася Кръчмарова. Членове са представители на Междинното звено, на Фондация „Ръка за помощ“, на Дирекция „Социално подпомагане“ в Добрич и на Камарата на архитектите в България. Съгласно заповедта на кмета до 29 юни следва да се приемат фишове за проектни идеи. Проектните фишове са подадени към Работната група на 29 май тази година, съобщи Росица Йорданова. Наброяват пет. Съгласно насоките на Управляващия орган всеки фиш съдържа определен набор от дейности, които трябва да бъдат описани. „Реконструкция и благоустрояване на градска среда в зона с преобладаващ социален характер в квартал „Балик“ – „Йовково“ е първият проектен фиш, подаден за оценка. Отнася се за обект „Каменица“, посочи зам.-кметът, индикативната стойност е 1 600 000 лв. Дейностите включва енергоспестяващо улично осветление, улично озеленяване, ремонт на пътни настилки и тротоари, поставяне на вертикална пътна маркировка. Тази реконструкция включва рехабилитация на 16 253 кв. метра. Росица Йорданова подчерта, че задължително условие при подаване на проектен фиш е посочените мерки да бъдат комплексни. В този контекст е включена ул. „Каменица“, където се извършва обновяване чрез прилагане на мерки за енергийна ефективност на многофамилни жилища. Освен това се реконструира и обновява Детска градина № 32. По този начин е постигната синхронност, което ще е гаранция за по-високи точки за одобрение, отбеляза Росица Йорданова. \r\nЖулиета НИКОЛОВА", "date": "2018.06.04", "title": "Добрич: В процес на актуализиране и допълване е Инвестиционната програма на града"}
{"url": "http://www.focus-news.net/news/2018/06/04/2529750/klinikata-po-detska-anesteziologiya-na-umbalsm-n-i-pirogov-shte-poluchi-aparat-za-izsledvane-na-hemostazata-kato-darenie-ot-sofiyska-mitropoliya.html", "text": "На 5 юни Клиниката по детска анестезиология на УМБАЛСМ „Н. И. Пирогов” ще получи дарение от Софийска митрополия. Това съобщиха от пресцентъра на УМБАЛСМ „Н. И. Пирогов”. Отдел „Милосърдие и благотворителност“ към Софийска митрополия с благословението на Негово Светейшество Софийския митрополит и Български патриарх Неофит дарява на университетската спешна болница най-ново поколение апарат за изследване на хемостазата (сложния процес на кръвосъсирване), за да подпомогне процеса на лечение при най-малките пациенти, настанени за лечение в Детската реанимация. \r\nАпаратът „Rotem Sygma” е от последно поколение апарати за измерване на цялостната хемостаза с всичките компоненти на коагулацията и клетките на кръвта. \r\nТой е бърз и лесен метод, като в рамките на 10 мин получаваме резултат за състоянието на системата на кръвосъсирване. Това позволява прицелна трансфузионна компонентна терапия, насочена към коагулационните фактори, тромбоцитите или процесите на фибринолиза. Избягват се ненужните кръвопреливания. Много важна е и възможността за проследяване на ефекта от нашето лечение.\r\nТова, което отличава този апарат от предишните подобни, е пълната автоматизация на процеса, като по този начин се избягвяа евентуална човешка грешка. \r\nКръвосъсирването е сложен процес, в който участват няколко системи: коагулационни фактори, клетки на кръвта, фибринолиза. За правилната преценка на нарушенията на тези отделни компоненти възможност ни дава само метода тромбеластометрия, тъй като той изследва цялостната кръв и измерва взаимодействието между отделните компоненти и системи, които участват в процеса на кръвосъсирване.\r\nАпаратът е полезен при пациенти с тежки травми, които продължават да кървят въпреки нашето лечение. Също така, при пациенти с периоперативно необяснимо и продължаващо кървене, които при стандартното проведено лечение нямат желания резултат. Ценен е при пациенти с тежки изгаряния, урологични, чернодробни, ортопедични, онкологични и други, където рискът от кървене е значителен.", "date": "2018.06.04", "title": "Клиниката по детска анестезиология на УМБАЛСМ „Н. И. Пирогов” ще получи апарат за изследване на хемостазата като дарение от Софийска митрополия"}
{"url": "http://www.focus-news.net/news/2018/06/04/2529751/vitsepremierat-valeri-simeonov-predstoi-premahvaneto-na-5-zavedeniya-na-yuzhniya-plazh-v-slanchev-bryag-koito-sa-absolyutno-nezakonni.html", "text": "Предстои премахването на 5 заведения на Южния плаж в Слънчев бряг, които са абсолютно незаконни. Това каза пред журналисти днес вицепремиерът Валери Симеонов, предаде репортер на Радио „Фокус“ – Бургас. Според Симеонов в курортния комплекс има построени цели сгради, които не са категоризирани. Общо на територията на комплекса незаконните обекти са 11 - 12. „Моловете на пясъка в Слънчев бряг са без проекти. По закон, ако обектът е с над 200 човека, той трябва да е 1-ва, 2-ра или 3-та категория. Там има по 4 000 билета за входни такси. Има бариери на общински път, има незаконни паркинги, незаконни навеси“, каза още Симеонов. Той уточни, че още преди няколко дни е подал сигнал до министър Николай Нанков.\r\nВеселина НИКОЛОВА", "date": "2018.06.04", "title": "Вицепремиерът Валери Симеонов: Предстои премахването на 5 заведения на Южния плаж в Слънчев бряг, които са абсолютно незаконни"}
{"url": "http://www.focus-news.net/news/2018/06/04/2529754/obshtina-burgas-uchenitsite-ot-eko-klub-kapitan-planeta-specheliha-parvo-myasto-na-mezhdunaroden-ekologichen-forum-srebarna-2018.html", "text": "Учениците от еко клуб „Капитан  Планета“ при ОУ „Александър Георгиев-Коджакафалията“ спечелиха първо място на Международен екологичен форум „Сребърна“ 2018, във възрастова група V – VII клас, със своя проект „Моето Атанасовско езеро“. Това съобщиха от пресцентъра на Община Бургас. Петокласниците Боряна Белева и Калоян Димов заедно с ръководителя на клуба Грета Стоянова – старши учител по Биология и здравно образование, представиха интерактивния аудио гид на престижния форум и впечатлиха авторитетното жури с иновативната си идея.\r\nАудио гидът съдържа пет теми, посветени на бургаската природна забележителност, които са достъпни на български и на английски език посредством специални QR кодове, разлепени на обществени места в града. След сканирането им гражданите и гостите на Бургас чуват разказа на възпитаниците на иновативното училище за биоразнообразието на езерото и за неговата сол.\r\nПартньори по проекта са Българска фондация „Биоразнообразие“, общинско радио „Гласът на Бургас“ за осъществяване на аудио записите и Община Бургас в лицето на Ананиева – заместник-кмет „Образование и култура“, пред която учениците защитиха идеята си, за да получат разрешение за поставяне на стикерите на обществени места.\r\nИновацията на младите природолюбители вече получи широка популярност сред бургаската общественост и гостите на града, които с интерес търсят QR кодовете, за да научат още нещо за природното ни богатство.", "date": "2018.06.04", "title": "Община Бургас: Учениците от еко клуб „Капитан  Планета“ спечелиха първо място на Международен екологичен форум „Сребърна“ 2018"}
{"url": "http://www.focus-news.net/news/2018/06/04/2529756/burgas-gradat-shte-e-domakin-na-konferentsiyata-evropeyski-izmereniya-v-profesionalnoto-obrazovanie-i-obuchenie-na-6-yuni.html", "text": "Бургас. Националната агенция за професионално образование и обучение, като представител на европейската мрежа за обмен на опит и експертиза в областта на професионалното образование и обучение ReferNet в България за периода 2016-2019 г., организира на 6 юни в Бургас Пета регионална конференция на тема: „Европейски измерения в професионалното образование и обучение“. Това съобщиха от пресцентъра на Община Бургас.\r\nReferNet е общоевропейска мрежа, създадена през 2002 година към Европейския център за развитие на професионалното обучение – CEDEFOP. Основните дейности на мрежата ReferNet са предоставяне на информация за националните политики в сферата на професионалното образование и обучение (ПОО), изследвания и анализи на текущото му състояние и представяне на предложения за развитие в контекста на общоевропейските насоки в тази област.\r\nКлючовите продукти на дейността, част от които ще бъдат представени на конференцията, са доклади и анализи, предназначени за Европейската комисия, с цел формиране на политики, отговарящи на нуждите на страните – членки с оглед осъвременяване на системите на професионално образование и обучение и въвеждане на общоевропейски измерения, насърчаващи образователната и трудовата мобилност на работната сила.\r\nНа конференцията ще бъдат представени информационни ресурси на РеферНет и CEDEFOP, подходящи за дейността на учители, преподаватели, експерти, както и добри практики и  продукти от международни проекти, които могат да бъдат ползвани от различни институции в областта на професионално образование и обучение.\r\nРегионалната конференция ще се проведе от 09.30 ч. на 6 юни 2018 г. в хотел „Аква“ на бул. „Демокрация“ в град Бургас.", "date": "2018.06.04", "title": "Бургас: Градът ще е домакин на конференцията „Европейски измерения в професионалното образование и обучение“ на 6 юни"}
{"url": "http://www.focus-news.net/news/2018/06/04/2529752/predsedatelyat-na-komisiyata-po-kulturata-i-mediite-vezhdi-rashidov-pozdravi-d-r-stefan-konstantinov-za-kampaniyata-za-lechenie-chrez-artterapiya.html", "text": "Председателят на парламентарната Комисия по културата и медиите Вежди Рашидов поздрави днес лично д-р Стефан Константинов, изпълнителен директор на Университетската специализирана болница за активно лечение на онкологични заболявания в София, за успешния старт на кампанията „Продължаваме“, която включва терапия чрез изкуство. Това съобщиха от Комисията по културата и медиите.\r\nПо идея на д-р Константинов в своеобразна изложбена зала е превърнато цялото пространство на просторния коридор, който свързва Клиниката по лъчетерапия с основния корпус на болницата. Там в момента са изложени 300 картини на български автори, а съприкосновението с творбите помага на пациентите и техните близки да преодолеят изпитанията, пред които ги поставя болестта.\r\nВежди Рашидов днес разгледа  галерията и насърчи усилията на д-р Стефан Константинов да привлече и творците в лечението на болните. „Сигурен съм, че изкуството е в състояние да помогне на човека да превъзмогне тежките моменти в живота си, затова намирам идеята на д-р Константинов за много сполучлива и пожелавам успех на кампанията“, каза Вежди Рашидов.", "date": "2018.06.04", "title": "Председателят на Комисията по културата и медиите Вежди Рашидов поздрави д-р Стефан Константинов за кампанията за лечение чрез арттерапия"}
{"url": "http://www.focus-news.net/news/2018/06/04/2529753/dmitriy-peskov-za-prizivite-na-germaniya-rusiya-da-bade-varnata-v-g-8-ot-gledna-tochka-na-moskva-aktualnostta-na-formata-namalyava.html", "text": "От гледна точка на Русия актуалността на формата Г-8 намалява. Това заяви говорителят на Кремъл, коментирайки призивите от Германия за връщане на страната в състава на „голямата осморка“, предава РИА Новости.\r\n„Защо намалява? Защото в променящата се обстановка, както е международните политически, така и в икономическите въпроси, нараства влиянието на формати като например Г-20, в които Русия участва активно“, подчерта Песков.\r\nНа въпрос дали Русия би се съгласила да се върне в Г-8, ако получи съответното предложение, говорителят на Кремъл отговори, че „хипотетични разсъждения едва ли са възможни“.\r\nПрез април министърът на външните работи на ФРГ Хайко Маас определи връщането на Русия в Г-20 като нереалистично. По-късно съпредседателят на парламентарната фракция на „Левица“ Сара Вагенкнехт призова Москва да бъде върната във формата с цел създаване на противовес на САЩ. Тереза Герова", "date": "2018.06.04", "title": "Дмитрий Песков за призивите на Германия Русия да бъде върната в Г-8: От гледна точка на Москва актуалността на формата намалява"}
{"url": "http://www.focus-news.net/news/2018/06/04/2529757/haskovo-12-godishniyat-hristo-milenov-ot-topolovgrad-specheli-parvenstvoto-v-mezhdunarodniya-turnir-po-tenis-na-masa-koyto-se-provede-v-pomorie.html", "text": "12-годишният Христо Миленов от Тополовград спечели първенството в Международния турнир по тенис на маса, който се проведе в Поморие на 1 и 2 юни. Това съобщиха от пресцентъра на Община Тополовград. При голяма конкуренция с тенисисти от София и Бургас, малкият тополовградчанин стана първи в групата и отиде на финала. Там победи убедително с 3:0 младата надежда в тениса на София – Нено Драгиев.\r\nХристо се сродил с тениса преди три години. Тогава треньорът Иван Чинтов го забелязал в училищния двор, когато играел футбол. Предложил му да се запише в клуба и момчето избрало малкото топче пред футболната топка. Той е скромен и не много приказлив, но сподели: „Отидох с желание и останах. Треньорът ни е много добър, но много изисква. Понякога дори ни се кара, но сме си приятели. Имам и други отличия, но тази награда ме зарадва много. Продължаваме с тренировките и през лятото, защото ни предстоят и други турнири“.\r\nС победителя и с треньора се срещна заместник-кметът Маргарита Георгиева, която ги поздрави и  пожела нови завоевания в спорта. На срещата присъства Красимира Ятакчиева – началник отдел “Хуманитарни и социални дейности” в Общинската администрация.", "date": "2018.06.04", "title": "Хасково: 12-годишният Христо Миленов от Тополовград спечели първенството в Международния турнир по тенис на маса, който се проведе в Поморие"}
{"url": "http://www.focus-news.net/news/2018/06/04/2529759/blagoevgrad-nay-golemite-zvezdi-na-narodnata-muzika-shte-izlyazat-na-stsenata-na-festivala-folklorna-magiya-v-bansko.html", "text": "Фестивалното лято в най-популярния български планински курорт започва със заявката да бъде още по-успешно от предишните издания. Наред с утвърдените събития като Банско Джаз Фест, Банско Опера Фест, Банско Балкан Фест и Летните театрални вечери, културната програма на община Банско включва и нови фестивални формати, които обещават да се превърнат в любими събития за българската и чуждестранна публика. От 29 юни до 1 юли Банско ще бъде домакин на първия национален фестивал за народно творчество „Фолклорна магия“. Още с първото си издание фестивалът дава заявка да се превърне в най-авторитетния фестивал на фолклорна тематика в Югозапада. Това съобщиха от пресцентъра на Община Банско.\r\nКонцепцията на събитието е да обедини конкурсното начало с концерти на най-големите имена в българския фолклор. А за да се потопят докрай в самобитната атмосфера, за посетителите е предвидено да се насладят на демонстрации на красивите български обичаи, храни, напитки и ръчно изработени изделия. Всичко това ще се случва под дебелите сенки на Градския парк в Банско, където на няколко сцени ще се изявяват  самодейците от всички фолклорни области и възрасти в категориите пеене, свирене, танци и демонстрация на обичаи и традиции. През трите дни те ще бъдат оценявани от авторитетно жури, а вечерните концерти са предвидени за големите имена в българския фолклор. Сред гост-изпълнителите ще бъдат имена като Янка Рупкина, МФГ \"Годлевски Великден\" и орк. \"Щуро Маке\", Румяна Попова, Радостина Паньова, Гуна Иванова и много други.\r\nФорумът има за цел да популяризира, съхрани и развие българските традиции, фолклор, обичаи, култура и родното производство. Фестивалът ще представи пазителите на българското народно творчество, като остават броени дни до крайния срок за записване на участниците.", "date": "2018.06.04", "title": "Благоевград: Най-големите звезди на народната музика ще излязат на сцената на фестивала „Фолклорна магия“ в Банско"}
{"url": "http://www.focus-news.net/news/2018/06/04/2529760/samolet-e-3a-za-dalechno-radiolokatsionno-otkrivane-i-upravlenie-shte-bade-pokazan-na-letishte-sofiya-na-5-yuni.html", "text": "Статичен показ на самолет E-3A за далечно радиолокационно откриване и управление (AWACS) ще се състои на 5 юни 2018 г. на летище \"София\". Това съобщиха от пресцентъра на Министерство на отбраната. Посещението е израз на ангажираността на НАТО към сигурността на Югоизточния регион на Европа. Събитието е по повод включването на България в кампанията „We are NATO“. \r\nОчаква се самолетът AWACS да се приземи в 12.30 часа на летище \"София\". Изявления за представителите на медиите ще направят бригаден генерал Карстен Щойе - командир на компонента E-3A (AWACS) от състава на Силите за ранно предупреждение и контрол на НАТО в Гайленкирхен, Германия, и командирът на Военновъздушните сили генерал-майор Цанко Стойков.", "date": "2018.06.04", "title": "Самолет E-3A за далечно радиолокационно откриване и управление ще бъде показан на летище \"София\" на 5 юни"}
{"url": "http://www.focus-news.net/news/2018/06/04/2529763/oshte-6-instalatsii-za-otpadatsi-shte-badat-izgradeni-sas-sredstva-po-opos.html", "text": "Министърът на околната среда и водите Нено Димов подписа три договора за изграждане на  инсталации за преработка на отпадъци с водещи общини Костинброд, Горна Малина и Марица. Това съобщиха от пресцентъра на Министерството на околната среда и водите.\r\nПървият проект ще обслужва шестте общини от РСУО Костинброд –  Костинброд, Божурище, Годеч, Драгоман, Сливница и Своге. Ще бъдат изградени общо четири съоръжения. Проектът предвижда една инсталация за предварително третиране на битовите отпадъци с капацитет 21 хил. тона годишно и 3 инсталации за компостиране на разделно събрани зелени и/или биоразградими отпадъци с общ капацитет 10 000 тона годишно. Населението, което ще се обслужва от четирите съоръжения е 61 237 жители. Общият размер на инвестицията е над 17.4 млн. лв. Оперативна програма „Околна среда 2014-2020“ ще осигури безвъзмездна финансова помощ в размер на 13 млн. лв. Срокът за изпълнение на проекта е 30 месеца.\r\nМинистър Димов подписа и договор за изграждане на две съоръжения за преработка на отпадъците с водеща община Горна Малина и община партньор Елин Пелин. По проекта ще се изгради инсталация за предварително третиране на битовите отпадъци с капацитет 12 000 тона годишно и инсталация за компостиране на зелени и биоразградими отпадъци с проектен капацитет 4000 тона годишно. Новоизградените съоръжения ще обслужват близо 28 000 души. Размерът на инвестицията е над 9,6 млн. лв., като над 7,2 млн. лв. са осигурени по ОПОС 2014-2020. Срокът за изпълнение е 24 месеца.\r\nТретият договор е за изграждане на компостираща инсталация за разделно събрани зелени и/или биоразградими отпадъци за община Марица. Съоръжението е с капацитет 6200 тона годишно и ще обслужва над 30 000 души. Проектът е на стойност над 5,5 млн. лв., като ОПОС осигурява 4,1 млн. лв. Срокът за приключване на дейностите е 19 месеца.\r\nИзграждането и въвеждането в експлоатация на шестте инсталации и осигуряването на разделното събиране на зелени и/или биоразградими битови отпадъци ще допринесат за подобряване на ресурсната ефективност, като в резултат от инвестициите част от отпадъка ще се превръща в ресурс. Ще бъдат разкрити и нови работни места, необходими за експлоатацията на изградената инфраструктура.\r\nС подписването на трите договора броят на проектите по Приоритетна ос 2 „Отпадъци“ на ОПОС 2014-2020 става двайсет, на обща безвъзмездна стойност 188,2 млн. лв.", "date": "2018.06.04", "title": "Oще 6 инсталации за отпадъци ще бъдат изградени със средства по ОПОС"}
{"url": "http://www.focus-news.net/news/2018/06/04/2529761/burgas-poeti-ot-grada-gostuvat-v-ispansko-literaturno-spisanie.html", "text": "Трима изявени бургаски поети – Роза Боянова, Росен Друмев и Иван Сухиванов, са включени със свои творби в едно най-престижните  испански списания за литература – \"Иман\". Това съобщиха от пресцентъра на Община Бургас. Испаноезичният превод  е осъществен от известната  съставителка на антологии с испанска поезия Рада Панчовска.\r\n\"Иман\" е литературното издание на арагонските писатели и излиза в град Сарагоса. В проекта участват още няколко национално значими български поети от София. Предстои гостуване на арагонците на страниците на сп. „Море“, брой 2 за 2018 г.", "date": "2018.06.04", "title": "Бургас: Поети от града гостуват в испанско литературно списание"}
{"url": "http://www.focus-news.net/news/2018/06/04/2529764/radio-svobodna-evropa-makedoniya-rusiya-i-sarbiya-shte-provedat-savmestni-voenni-ucheniya-prez-avgust.html", "text": "През август ще се проведат съвместни военни учения на Руската федерация и Сърбия. Това обяви командващият войските на Западния военен окръг на Руската федерация генерал Андрей Картаполов, предава  Радио „Свободна Европа“ в македонската си редакция. \r\nСъответното изявление руският генерал направи в интервю за вестник „Красная звезда“, печатния орган на Министерството на отбраната на Руската федерация. Съгласно представената от Картаполов информация, ученията ще се проведат през втората половина на месец август и ще бъде едно от най-важните събития в международното военно сътрудничество на Русия с участието на Въоръжените сили на Сърбия.\r\nНе се уточнява къде ще бъдат проведени съвместните учения. .Тереза Герова", "date": "2018.06.04", "title": "Радио „Свободна Европа“ (Македония): Русия и Сърбия ще проведат съвместни военни учения през август"}
{"url": "http://www.focus-news.net/news/2018/06/04/2529762/vitsepremierat-valeri-simeonov-po-chernomorieto-shte-badat-komandirovani-sluzhiteli-ot-vatreshnostta-na-stranata-v-reditsa-zvena.html", "text": "По Черноморието ще бъдат командировани служители от вътрешността на страната в редица звена. Това каза пред журналисти вицепремиерът на Република България Валери Симеонов, предаде репортер на Радио „Фокус“ – Бургас.\r\nПо думите му на две места са установени недостиг на кадри. Това са Регионалните здравни инспекции и Държавна автомобилна администрация, където също ще имат нужда от помощ, за да извършват проверки на законните и незаконни таксита например.\r\n„Моите усилия, тези на кабинета и на изпълнителната власт са да се премине на един по-доходен туризъм, който да осигури наличието на по-заможни туристи. Условията, които предлага нашият крайбрежен шелф, са привлекателни най-вече за семеен туризъм. В навечерието на този сезон има внесени няколко законопроекта, които ако бъдат приети ще дадат възможност на институциите да си вършат работата с по-малко проблеми, с по-малко затруднения и с по-малко административни ангажименти. В Народното събрание е и законът на апартхотелите, който също обсъждахме днес. Както и закона за преместваемите обекти“, каза още Симеонов. \r\nВеселина НИКОЛОВА", "date": "2018.06.04", "title": "Вицепремиерът Валери Симеонов: По Черноморието ще бъдат командировани служители от вътрешността на страната в редица звена"}
{"url": "http://www.focus-news.net/news/2018/06/04/2529758/hashim-tachi-prezident-na-kosovo-belgrad-i-prishtina-se-dogovoriha-za-prodalzhavane-na-dialoga.html", "text": "Президентът на Косово Хашим Тачи твърди, че Белград и Прищина са се съгласили да възобновят възможно най-скоро диалога по егидата на Брюксел за нормализиране на двустранните отношения, отбелязва скопското електронно издание „Локално“.\r\nСъответното твърдение Тачи направи в интервю за австрийската информационна агенция АРА, пред която подчерта, че процесът ще бъде труден и изтощителен и за двете страни, но в крайна сметка ще доведе до прекратяване на конфликта.\r\nТачи призна, че диалогът между Белград и Прищина не е много популярен в Косово и че той не може да накара хората да се обичат, но изрази увереност, че той може да създаде предпоставки за развиването на добросъседски отношения между двете страни. \r\nВ края на миналата седмица вицепремиерът на Косово Енвер Ходжай заяви, че последната фаза от диалога за нормализиране на отношенията между Белград и Прищина ще започне през месец юни. \r\nВ изказване за вестник Koha Ditore Ходжай подчерта, че към настоящия момент приоритет на Европейския съюз е разрешаването на спора между Атина и Скопие за името на Македония. След като въпросът бъде уреден, вниманието на Брюксел ще бъде изместено към отношенията между Косово и Сърбия. \r\n„Първата среща може да се проведе през юни, има няколко принципа за воденето на диалога. Има времева рамка, според която процесът може да приключи до края на 2018 г. или до средата на следващата година\", припомни Ходжай.\r\nСъгласно думите му, „взаимното признаване ще бъде един от критериите за нормализиране на отношенията\" между двете балкански страни. \r\nПравителствената платформа за диалог със Сърбия ще бъде една от темите, които се очаква да бъде обсъдена от членовете на парламента в Прищина в понеделник, 4 юни. Миналият месец правителството на Косово одобри проект за платформа за финализиране на диалога със Сърбия, който бе представен за обсъждане в парламента. Той предвижда процесът да бъде ръководен от президента на най-младата държава на Балканите – Хашим Тачи. Предложението обаче бе категорично отхвърлено от опозицията, която не желае държавния глава да има водеща роля в диалога за нормализиране на двустранните отношения между Белград и Прищина.Тереза Герова", "date": "2018.06.04", "title": "Хашим Тачи, президент на Косово: Белград и Прищина се договориха за продължаване на диалога"}
{"url": "http://www.focus-news.net/news/2018/06/04/2529765/varna-rayonnata-prokuratura-rakovodi-dosadebno-proizvodstvo-za-darzhane-na-20-000-kasa-tsigari-bez-banderol.html", "text": "Досъдебно производство за държане на акцизни стоки без бандерол ръководи Районната прокуратура във Варна. Това съобщиха от пресцентъра на Апелативна прокуратура - Варна. То е било образувано на 1 юни тази година за продажба или държане на акцизни стоки без бандерол, какъвто се изисква от закона, като случаят не е маловажен. Тогава в автомобил и жилище, обитавано от лице с инициали А. А. от Варна, са намерени и иззети 960 кутии с по 20 цигари, марка „Марбъл“, или общо близо 20 000 цигари. \r\nРазследването продължава с процесуално-следствени действия.", "date": "2018.06.04", "title": "Варна: Районната прокуратура ръководи досъдебно производство за държане на 20 000 къса цигари без бандерол"}
{"url": "http://www.focus-news.net/news/2018/06/04/2529767/hristina-kraeva-psiholog-beznakazanostta-e-osnovnata-prichina-za-razrastvaneto-na-agresiyata-sred-detsata.html", "text": "Безнаказаността е основната причина за разрастването на агресията сред децата. Това каза за Радио „Фокус“ – Пирин психологът Христина Краева. По думите ѝ в съвременното българско училище няма ясни правила и наказуемост на девиантното и агресивно поведение, няма единна система според която учениците да се наказват. „Според мен именно това е основата на проблема. Липсват процедури за съгласувана система за наказания, както казах, оказва се, че в училище учениците имат права, задължения, но не и наказания за поведението“, каза още Краева.\r\nТя отбеляза, че всичко това я праща в едно по-старо време, когато за 3 отсъствия намаляваха поведението, а за сбиване изключваха от училище. Краева добави, че преди години в училищата са се свиквали съвети, на които са се дискутирали агресивните ученици.  „Дори тогава тези деца с намалено поведение, изключвани и премествани в други училища отпадаха от живота. Изготвяха се и характеристики на базата на които се кандидатстваше в елитните български училища и тези характеристики тогава се взимаха под внимание, защото те бяха именно за поведение и в тях се описваше личността на ученика. Подобни характеристики съществуват и днес, но мисля, че никъде не се взимат под внимание“, подчерта Краева.\r\nСпоред нея релационната или вербална агресия е по-опасна от физическата, защото тя наранява психиката на децата, а скритото поведение, интригите и желанието чисто психологически да увредиш някоя личност са изключително опасни. „Докато самата физическа агресия се забравя“, подчерта Краева. Според Краева вербална е най-опасна,  защото е насочена към увреждане и накърняване на духа и духовното в човека. „Тя наистина е много опасна за едно по-нататъшно развитие на човека. Има деца, които са по-чувствителни и по-възприемчиви към такъв вид обиди и това оказва сериозно влияние върху тяхното бъдещо развитие“, подчерта Краева. Тя допълни, че има признаци, по които да разберем, че детето ни е жертва на тормоз. „Има симптоматика която е физическа – детето има главоболие, не може да спи нощно време, сънят е нарушен, буди се нощем с плач и викове, прибира се одрано, издраскано цялото с разкъсани дрехи, чантата му е скъсана или пък обувките, учебниците и тетрадките му са скъсани“, каза още Краева. По думите ѝ всичките тези неща показват, че детето е жертва на физически тормоз. „При психическият тормози признаците са загуба на апетит от страна на детето – то започва да не се храни пълноценно, започва да не иска да ходи на училище, спи му се повече сутрин и прочие. Всичките тези признаци трябва да подсказват на родителя, че нещо се случва с детето им и трябва да му се обърне внимание. Трябва да попитат самото дете какво се случва и да подходят със сериозно внимание към проблема“, уточни Краева.\r\nЛивия НИНОВА", "date": "2018.06.04", "title": "Христина Краева, психолог: Безнаказаността е основната причина за разрастването на агресията сред децата"}
{"url": "http://www.focus-news.net/news/2018/06/04/2529766/inzh-tsvetan-asenov-zam-kmet-na-vidin-215-000-lv-sa-razhodite-za-asfaltirane-na-predblokovi-prostranstva-i-ulitsi-v-grada.html", "text": "215 000 лв. са разходите за  асфалтиране на предблокови пространства и улици в град Видин, каза за Радио „Фокус“ – Видин инж. Цветан Асенов, зам.-кмет на Община Видин. Той посочи, че част от средствата ще бъдат насочени и за град Дунавци, като в двете населени места са уточнени 12 обекта за рехабилитация. „3 обекта от четвъртокласната пътна мрежа ще бъдат ремонтирани, като за целта са предвидени 59 000 лв. На базата на сигнални писма от граждани е направен обход и ще се изготви обобщена количествено-стойностна сметка, като има готовност да се подготви следваща обществена поръчка за асфалтиране на обекти във Видин и населените места на Община Видин“, каза Цветан Асенов. Той допълни, че тази поръчка ще бъде проведена във връзка с член 114 от Закона за обществените поръчки, без осигурени финансови средства. „Очакваме те да бъдат осигурени от държавния бюджет и се надявам, че ще имаме положителен отговор. До момента само за град Видин сумата възлиза на един милион и половина лв., така че ще кандидатстваме за повече от 2 милиона лв.“, заяви Асенов.\r\nАнна ЛОЗАНОВА", "date": "2018.06.04", "title": "Инж. Цветан Асенов, зам.-кмет на Видин: 215 000 лв. са разходите за  асфалтиране на предблокови пространства и улици в града"}
{"url": "http://www.focus-news.net/news/2018/06/04/2529768/varna-otchita-se-rekorden-broy-na-uhapani-ot-karlezhi-za-sedmitsa-v-grada.html", "text": "Рекорден брой жители и гости на Варна – 162-ма души, са потърсили помощ от лекар през изминалата седмица заради ухапвания от кърлежи. Това съобщиха за Радио „Фокус“ – Варна от Регионалната здравна инспекция (РЗИ). За сравнение, през предходната седмица в града и областта са отчетени 113 случая. С тях броят на ухапаните от кърлежи от началото на май достигна до 463 души. По данни на РЗИ, през петия месец на 2017 година са отчетени едва 129 случая. По-голямата част от хората, станали жертва на кръвосмучещите акари през периода 25 – 31 май тази година са били във Варна – 132-ма души, при едва 28 човека потърсили помощ от лекар в областта. През изминалата седмица има регистрирани и 2 случая на заболели от Лаймска борелиоза и 4 случая на Марсилска треска\r\nДиана СТОЕВА", "date": "2018.06.04", "title": "Варна: Отчита се рекорден брой на ухапани от кърлежи за седмица в града"}
{"url": "http://www.focus-news.net/news/2018/06/04/2529771/shumen-registrirani-sa-nyakolko-opita-za-telefonni-izmami-v-oblastta.html", "text": "За няколко опита за телефонни измами са информирали жители на Шумен. Това съобщиха от ОДМВР - Шумен. Съобщенията са получени чрез телефон 112 е оперативната дежурна част на областната дирекция. Хората са съобщавали, че непознати са им позвънили на стационарни телефони и са се представяли за полицаи. Обяснявали са, че в града тече акция за задържане на измамници и че телефонният им номер бил намерен в списък. Искали са хората да съдействат на полицията. В друго обаждане мъж, който се представил за полицай казал, че е задържана група измамници и че един от тях е избягал, но в задържаните са намерени тефтери с номерата на потенциални жертви. Обяснили, че ако получат обаждане да се обадят на телефон 08112, за да могат да получат съдействие. Във всички разговори хората са били разпитвани дали някой преди това ги е притеснявал по телефона. В ход след това влиза схемата с обаждане от друг човек, който започва да заплашва. Следва трето обаждане по време на което „полицаят“ моли хората да съдействат измамниците да бъдат задържани и увещава хората да предоставят пари и ценности в името на добре свършената работа.  За пореден път молим хората да не се доверяват на непознати по телефона. Получите ли такова обаждане прекъснете връзката и се свържете с ваши близки и роднини. Телефонът за връзка с полицията е 112. Телефон 08112 не съществува.", "date": "2018.06.04", "title": "Шумен: Регистрирани са няколко опита за телефонни измами в областта"}
{"url": "http://www.focus-news.net/news/2018/06/04/2529770/emil-gushterov-predsedatel-na-obshtinski-savet-dupnitsa-s-evropeyski-darzhavni-i-obshtinski-sredstva-dupnitsa-promenya-polozhitelno-svoyata-viziya.html", "text": "С европейски, държавни и общински средства Дупница променя положително своята визия. Това каза пред Радио „Фокус” – Кюстендил Емил Гущеров, председател на Общински съвет – Дупница. По думите му към момента Дупница е една огромна строителна площадка, а предстои да стартира в скоро време и един също голям проект за интегрирания градски транспорт.” Вярвам, че като стартира този проект, и със средствата отделени от бюджета на общината за инфраструктурата, догодина Дупница ще има още по – добра визия с тези проекти, които ще бъдат завършени. На предпоследната сесия имаше изключително важни решения, които взехме по трансгранично сътрудничество. Реновирането и възстановяването на часовниковата кула и пространството около нея, която е една от емблемите на града”, каза Емил Гущеров. \r\nПо думите му  е важно да има диалог с абсолютно всички политически групи, защото интересите на гражданите на Дупница са най – важни във взимането на решенията от страна на Общинския съвет. „Искам да напомня, че има още неща, които не сме свършили и усилията трябва да бъдат насочени в тази посока. Лично за себе си провеждам ежеседмично, когато имам възможност срещи с посланици, хора от бизнеса, които имат интерес по някакъв начин да ги поканя в Дупница”, каза Емил Гущеров.\r\nВенцеслав ИЛЧЕВ", "date": "2018.06.04", "title": "Емил Гущеров, председател на Общински съвет – Дупница: С европейски, държавни и общински средства Дупница променя положително своята визия"}
{"url": "http://www.focus-news.net/news/2018/06/04/2529769/shumen-v-grada-beshe-ofitsialno-otkrita-obrazovatelno-patriotichnata-kampaniya-moyat-grad-e-moyata-krepost.html", "text": "В града беше официално открита образователно-патриотичната кампания „Моят град е моята крепост“, предаде репортер на Радио „Фокус“ – Варна. Инициативата е на Министерството на регионалното развитие и благоустройството, в партньорство с Министерството на образованието и науката и има за цел да популяризира постигнатото в регионите, да накара децата да се гордеят още повече с родните си места, както и да открият предимствата им. Шумен е домакин на първия полуфинал на образователно-патриотичната кампания, в която актьорите Димитър Рачков и Васил Василев – Зуека изпитват ученици от Варна, Добрич, Силистра, Шумен, Търговище, Разград и Русе. Децата ще премерят знания в три състезателни кръга. В първия всеки отбор ще отговаря на два въпроса от родния му край, като ще трябва да познае обектите от снимката -културна и туристическа инфраструктура, финансирана от ОПРР. Във втори кръг участниците ще трябва да познаят изпълнителя и името на песента, от която ще чуят откъс. Последният кръг ще е колело на късмета с имената на всичките 28 области - всеки отбор отговаря на въпроси за района, който му се е паднал след завъртане на колелото. Петчленно жури ще оценява представянето на учениците. Негов председател е министърът на регионалното развитие и благоустройството Николай Нанков. Децата ще бъдат оценявани още от зам.-регионалния министър Деница Николова, зам.-министъра на образованието и науката Таня Михайлова, както и от кмета и областния управител от града-домакин. Събитието е съпътствано от атрактивна програма, игра с публиката със забавни въпроси, скечове и музикални изпълнения. За всички участници са осигурени и награди. \r\nУченическите състезания са част от мащабната кампания на Министерството на регионалното развитие и благоустройството „Моят град е моята крепост“. Тя ще се разгърне в множество състезания с награди и през лятната ваканция. В рамките на кампанията ще се проведат общо пет събития в различни градове на страната – Шумен, Кюстендил, Стара Загора, Габрово и София. Утре предстои полуфиналът в Кюстендил. След лятната ваканция ще се състоят другите два полуфинала – в Габрово и в Стара Загора, а през ноември ще е големият финал в София. С помощта на образователното министерство са излъчени отбори от всяка една от 28-те области. В Шумен се състезават ученици от областите Варна, Добрич, Силистра, Шумен, Търговище, Разград и Русе. А на 5 юни в Кюстендил сили ще премерят ученици от области София-град, София-област, Перник, Пазарджик, Благоевград и Кюстендил. \r\nМарияна ВАЛЕНТИНОВА", "date": "2018.06.04", "title": "Шумен: В града беше официално открита образователно-патриотичната кампания „Моят град е моята крепост“"}
{"url": "http://www.focus-news.net/news/2018/06/04/2529773/stara-zagora-zapochnaha-remontite-deynosti-po-ezeroto-v-park-yordan-kapsamunov.html", "text": "Днес започнаха ремонтите дейности по езерото в парк \"Йордан Капсамунов\" в града. Това съобщиха от пресцентъра на Община Стара Загора. Срокът за изпълнението им е 15 работни дни. Ремонтът се наложи заради влошеното състояние на езерото, в което по традиция на Йордановден хвърлят кръста в града. \r\nПредвижда се монтаж на армиран холкер между дъното и стените, който ще спомага за стабилността им и ще възпрепятства отварянето на фуги между дъното и стената, съобщи Николай Стоев, ръководител на общинското звено „Озеленяване и комунални дейности“. Дейностите включват още запълване на пукнатините по стените с хидроизолация и полагане на частична циментова замазка по дъното на местата, където към момента е разрушена.\r\nРемонтът трябва да приключи до края на юни и езерото да бъде напълнено с вода от близкия канал. Изпълнител на ремонта е старозагорската фирма „Платеник“ ООД.\r\nОбщината призовава гражданите да пазят чистота в района и да не замърсяват водите на езерото. От звено ОКД уточниха, че хвърлената от абитуриенти пейка в шадравана на парк Пети октомври е нарушила на три места целостта на новоположената хидроизолация. Обектът все още е в гаранция и фирмата изпълнител ще я възстанови за своя сметка, но щетите, нанесени върху парковото обзавеждане и водните обекти, се заплащат от всички граждани. \r\nЕзерото се намира в парк „Йордан Капсамунов“, срещу парк Станционна градина.", "date": "2018.06.04", "title": "Стара Загора: Започнаха ремонтите дейности по езерото в парк \"Йордан Капсамунов\""}
{"url": "http://www.focus-news.net/news/2018/06/04/2529774/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по Радио „Фокус“ – Пирин отново ще се спрем на всичко актуално и интересно, което се случва в Община Петрич. В първата част от изданието ще започнем с информация относно казусът с изграждането на къщи за гости в местността Рупите и решението на кмета Димитър Бръчков във връзка с него. Ще чуете и коментари по темата от различни хора, имащи отношение по случващото се. Във втората част от предаването пък ще говорим изцяло за фолклор, защото  на 1, 2 и 3 юни в село Първомай се проведе Южен национален фолклорен форум за народно творчество, в който се включват два фестивала – „Южен гердан“ и „Оро се вие, цървули се кинат“. Наши гости по темата ще бъдат заместник-кметът на Община Петрич Илияна Попова и Йордан Николов, председател на Фондация „Гайтан“ и един от организаторите на форума съвместно с Община Петрич.", "date": "2018.06.04", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/06/04/2529775/emil-gushterov-predsedatel-na-obshtinski-savet-dupnitsa-badeshteto-na-obshtinskata-bolnitsa-e-v-ratsete-na-neynoto-upravlenie-i-na-lekarite.html", "text": "Бъдещето на общинската болница е в ръцете на нейното управление и на лекарите. Това каза пред Радио „Фокус” – Кюстендил Емил Гущеров, председател на Общински съвет – Дупница. По думите му през последната година почти не е имало сесия на общинските съветници, в която да не е била дискутирана дискутира темата за общинската болница. „Проведохме няколко конкурса, на които първоначално нямаше кандидати, след това имаше кандидат, одобрен от комисията, но съответно след изслушването не получи позитивно отношение от всички общински съветници и не беше избран. Така че най – горещата тема е била темата за болницата. По други теми е имало един по – умерен диалог”, каза Емил Гущеров. Според него трябва да има съвместни с усилията с Общински съвет, да се намери решение на проблемите.  \r\n„Миналата година имаше прието решение, с което беше подпомогната болницата със заем от 500 000 лева, в който общината участва с имоти. Всичко, което трябва като помощ, съдействие от Общинския съвет, се случва. Важното е да осъзнаем, че болницата не е нито на една партия, нито на един човек, тя е на всички граждани на Дупница и всеки от нас трябва да бъде воден от нещо в своите действия”, каза Емил Гущеров.\r\nВенцеслав ИЛЧЕВ", "date": "2018.06.04", "title": "Емил Гущеров, председател на Общински съвет – Дупница: Бъдещето на общинската болница е в ръцете на нейното управление и на лекарите"}
{"url": "http://www.focus-news.net/news/2018/06/04/2529779/pazardzhik-okolo-40-zheni-i-detsa-zhertvi-na-domashno-nasilie-v-oblastta-sa-nasocheni-za-nastanyavane-v-krizisen-tsentar.html", "text": "За периода от 2009 година до сега сме реализирали пет проекта срещу домашното насилие, каза за Радио „Фокус“ – Пазарджик Мариана Бойрикова от Фонда за превенция на престъпността – ИГА, в Пазарджик. Тя обясни, че започват изпълнението и на шести проект. „За този период през Бюрото за консултиране, насочване и подкрепа на организацията са преминали над 300 жертви на насилие, проведени са над 130 психологически и 100 юридически консултации, работено е с 24 семейни двойки, а около 40 жени и деца са насочени за настаняване в Кризисен център“, допълни Бойрикова. Тя каза също, че основната цел е да се намалят проявите на домашно насилие и негативните последствия върху жертвите и обществото. Освен това се цели и осигуряване на защита на пострадали от домашно насилие чрез тяхната  реинтеграция и възстановяване, а също и намаляване на проявите на домашно насилие чрез преминаване на извършителите през специализирана програма.\r\nВаня НИКОЛОВА", "date": "2018.06.04", "title": "Пазарджик: Около 40 жени и деца, жертви на домашно насилие в областта, са насочени за настаняване в Кризисен център"}
{"url": "http://www.focus-news.net/news/2018/06/04/2529776/hayfu-tsentarat-v-pleven-otchita-500-patsienti-lekuvani-s-fokusirana-ultrazvukova-hirurgiya-v-balgariya.html", "text": "Общо 500 пациенти са били подложени на лечение с неинвазивната технология - фокусирана ултразвукова хирургия в ХАЙФУ Център „Света Марина“ – Плевен за 5-годишен период от края на 2012 г. до сега. Това съобщиха от пресцентъра на Медицински университет - Плевен. Това сочат официалните данни, обобщени от екипа на доц. д-р Добромир Димитров, медицински управител на ХАЙФУ Центъра, и зам.-декан на Факултет „Медицина“ при МУ - Плевен. От тях с доброкачествени заболявания общо 394 са били с поставена диагноза миома на матката, 26 - с фиброаденоми на млечната жлеза и заболявания на външните женски гениталии, 50 пациенти са били лекувани с рак на панкреса (в съчетание с химиотерапия), 7 - със злокачествени заболявания на черния дроб, 5 - с рак на бъбрека, 5 - с рак на млечната жлеза и 5 пациенти със саркоми на меките тъкани. През тези години в ХАЙФУ центърa са лекувани пациенти от над 14 държави като: Германия, Гърция, Полша, Канада, САЩ, Италия, Румъния, Испания и др.\r\nЕкипът на ХАЙФУ Центъра особено се гордее със своите шест „ХАЙФУ бебета“, тъй като при тези пациентки с миомна болест, след успешното лечение с ХАЙФУ технологията, се е достигнало до бременност и раждане на здраво дете. Специалистите от УМБАЛ „Света Марина“ – Плевен успешно съчетават и допълват ефективността на ХАЙФУ лечението с други минимално инвазивни операции като лапаро- и хистероскопии. При лечението на пациенти с неотстраними тумори на панкреаса ефектите от ХАЙФУ, комбинирани с химиотерапия, се свързват с намаляване на онкологичната болка, добър локален контрол на туморите и увеличена преживяемост.  \r\nФокусираната ултразвукова хирургия е революционен, радикално нов подход при третирането на новообразувания в човешкото тяло (тумори) - както доброкачествени, така и злокачествени. Най-често се използва терминът ХАЙФУ от акронима HIFU (хайфу), означаващ в превод от английски език „високоинтензивен фокусиран ултразвук” (High Intensity Focused Ultrasound). Това е напълно неинвазивна медицинска терапия, при която чрез насочен ултразвуков сигнал и при уникална прецизност се постига аблация (стопяване) на новообразуванието. Терапията е органосъхраняваща, без конвенционална хирургична интервенция - без разрези, без кръвозагуба, с минимален риск от инфекции и липса на оперативен стрес. В опитните световни ХАЙФУ центрове рискът от усложнения е под 0.5%. \r\nПрез последните години методът на ултразвукова неинвазивна хирургия набира все по голяма популярност и широко приложение във водещите световни клинични центрове. Успешно се прилага при голям обем от клинични случай: миома на матката, фиброаденоми на гърдата, аденомиоза на матката, заболявания (кондиломи, левкопалкия) на външните женски гениталии и др. При злокачествените заболявания ХАЙФУ има възможността да „унищожи“ или „стопи“ частично тумори, които не са достъпни за стандартната хирургична техника, като по този начин подпомага системната таргетна или химиотерапия, имунотерапията и др. Такъв ефект може да се постигне при тежки заболявания като: рак на панкреаса, черен дроб (първични или вторични), рак на бъбрека, рак на гърдата, саркоми на меките тъкани и др. Допълнителните положителни ефекти при лечението на онкоболните пациенти са подобряване на качеството им на живот, изчезването на онкологичната болка, повишаване на имунитета на пациентите, достигането до възможности за оперативна интервенция при неотстраними преди това тумори и др. \r\nХАЙФУ Центърът към УМБАЛ „Света Марина“ – Плевен е открит през декември 2012 г. и днес разполага с екип от петима висококвалифицирани лекари-специалисти за работа с двата ХАЙФУ апарата, JC  моделът за аблация на солидни лезии в различни отдели на човешкото тяло и CZF апарат за неинвазивно лечение на повърхностни лезии на външните женски гениталии. Членове на екипа на ХАЙФУ Центъра са изготвили и публикували 7 научни статии в реномирани международни списания. Партньори са по общо 3 международни проекта, като имат изнесени доклади на повече от 10 международни научни форума, на някои от които като поканени лектори - в Германия, Унгария, Китай, Испания, Италия, Тайван и др. Освен това, членове от ХАЙФУ екипа са взели участие в повече от 20 национални конгреси и конференции по хирургия, онкология, образна диагностика и студентски форуми. В момента се разработват три дисертационни труда в областта на ХАЙФУ лечението.\r\nПрез 2017 година галерията от договори за международно сътрудничество на Медицински университет – Плевен бе обогатена с Меморандум за партньорство с един от най-големите медицински университети в Китай Chongqing Medical University в областта на научноизследователската и образователна дейност, подписан от проф. д-р Савелина Поповска, зам.-ректор по Европейска интеграция и международно сътрудничество. Профилите на МУ - Плевен и Медицинския университет Чонгчинг, Китай, са изключително сходни, поради което бе подписан и договор за образователен обмен по програма „Еразъм+“.", "date": "2018.06.04", "title": "ХАЙФУ Центърът в Плевен отчита 500 пациенти, лекувани с фокусирана ултразвукова хирургия в България"}
{"url": "http://www.focus-news.net/news/2018/06/04/2529772/sport-simona-halep-se-klasira-za-chetvartfinalite-na-rolan-garos.html", "text": "Симона Халеп се класира за четвъртфиналите на Откритото първенство на Франция по тенис, след като се наложи с 6:2, 6:1 над белгийката Елизе Мертенс в двубой, продължил по-малко от час.\r\nВ следващия кръг водачката в основната схема, която е двукратна финалистка на „Ролан Гарос“, ще играе срещу победителката от срещата между Анджелик Кербер и Каролин Гарсия.", "date": "2018.06.04", "title": "Спорт: Симона Халеп се класира за четвъртфиналите на „Ролан Гарос“"}
{"url": "http://www.focus-news.net/news/2018/06/04/2529780/mezhdunarodna-konferentsiya-za-predstavyaneto-na-evropeyskiya-opit-v-borbata-s-koruptsiyata-shte-se-provede-pod-patronazha-na-prezidenta-rumen-radev.html", "text": "На 5 юни държавният глава Румен Радев ще открие от 10.00 часа в зала „Средец“ на столичния София Хотел Балкан международна конференция на тема „Европейски практики и възможности за противодействие на корупцията“. Това съобщиха от прессекретариата на държавния глава.\r\nНа форума, който се провежда под патронажа на българския държавен глава, ще бъдат представени практиките на различни европейски държави в борбата с корупцията. На конференцията ще бъдат сравнени и антикорупционните модели в Европа, както и законодателствата, регламентиращи взаимодействието между органите за борба с корупцията и прокуратурата. \r\nУчастие в събитието ще вземат утвърдени експерти от различни европейски държави, както и представители на български институции, ангажирани в противодействието на корупцията - председателят на Комисията за противодействие на корупцията и за отнемане на незаконно придобитото имущество Пламен Георгиев, председателят на Държавна агенция „Електронно управление“ Атанас Темелков, доц. Диана Ковачева д-р по международно право и международни отношения.\r\nФорумът ще се предава на живо в ефира на БНТ2 от 10.00 до 13.00 часа.", "date": "2018.06.04", "title": "Международна конференция за представянето на европейския опит в борбата с корупцията ще се проведе под патронажа на президента Румен Радев"}
{"url": "http://www.focus-news.net/news/2018/06/04/2529777/kathimerini-motitsikletist-zagina-ot-udar-na-gram-na-magistrala-v-severna-gartsiya.html", "text": "Властите в Гърция съобщиха за смъртта на 58-годишен мотоциклетист, загинал от удар на гръм на магистрала в северната част на страната, предава електронното издание на вестник Kathimerini.\r\nПо данни на полицията мъжът е загинал, докато е управлявал мотоциклета си на магистрала в лоши метеорологични условия. Тялото му е било открито на около 40 км източно от Солун с дупка в каската му, която се предполага, че е причинена от гръмотевичния удар. Няма детайли за степента на изгаряния по тялото му, но според властите смъртта на мъжа не е причинена от падането от мотора вследствие гръмотевичния удар.Тереза Герова", "date": "2018.06.04", "title": "Kathimerini: Мотициклетист загина от удар на гръм на магистрала в Северна Гърция"}
{"url": "http://www.focus-news.net/news/2018/06/04/2529778/balgariya-i-obedinenite-arabski-emirstva-podpisaha-memorandum-za-vzaimno-priznavane-i-podmyana-na-shofyorski-knizhki.html", "text": "България и Обединените арабски емирства подписаха на 3 юни 2018 г. Меморандум за взаимно признаване и подмяна на шофьорски книжки. Това съобщиха от пресцентъра на Министерството на външните работи. С документа се уреждат изискванията за подмяна на свидетелствата за управление на МПС, като се регламентира взаимното признаване и подмяна на шофьорските книжки от категория „В“ с еквивалентната категория в ОАЕ. Това ще доведе до облекчаване на българските граждани, които посещават или пребивават постоянно в ОАЕ. Сънародниците ни ще могат да използват своите български свидетелства, което ще спести финансови разходи за допълнителен курс и практически изпит.   \r\nПодписването на Меморандума стана възможно след близо 8-годишни преговори между правителствата на България и ОАЕ. \r\nДокументът беше подписан от посланика на България в ОАЕ Богдан Коларов и заместник-министъра на външните работи на ОАЕ Ахмед Сари Ал Мазруи и влиза в сила до един месец от датата на подписване.", "date": "2018.06.04", "title": "България и Обединените арабски емирства подписаха Меморандум за взаимно признаване и подмяна на шофьорски книжки"}
{"url": "http://www.focus-news.net/news/2018/06/04/2529781/pleven-2-rata-mezhdunarodna-hayfu-konferentsiya-shte-se-provede-v-meditsinski-universitet-pleven.html", "text": "На 8 юни 2018 г. в Телекомуникационния ендоскопски център към Медицински университет – Плевен (МУ - Плевен) предстои провеждането на 2-рата Международна ХАЙФУ конференция на тема „Current Clinical Practice and Future Avenues“ („Настояща клинична практика и бъдещи перспективи“). Това съобщиха от пресцентъра на Медицински университет - Плевен. \r\n Целта на форума е да бъде направен окончателен доклад за резултатите от двустранния научен проект, озаглавен \"Проучване на възможностите на ХАЙФУ технологията за лечение на миомна болест при български и китайски пациентки като неинвазивен, алтернативен на хирургията метод“. Двустранният проект се финансира от Министерството на науката и технологиите на Китайската Народна Република и Фонд „Научни изследвания“ към Министерството на образованието и науката на Р България. Партньори по проекта са Медицински университет - Плевен, ХАЙФУ Център към УМБАЛ \"Света Марина\" - Плевен и Втора асоциирана болница към Медицинския университет Чонгчинг, Китай. За втори път форумът ще се превърне в платформа за обмен на знания, идеи и опит между специалисти в различни клинични приложения на HIFU (Хайфу) терапията с по-широк кръг от медицинска аудитория на национално и международно ниво. Част от гост-лекторите на събитието са професори от водещи клинични центрове в Европа, както и китайските партньори от Втора асоциирана болница към Медицинския университет Чонгчинг, Китай.\r\nПървата у нас международна научна конференция за приложение на иновативната ХАЙФУ технология се проведе в Медицински университет – Плевен на 22 април 2016 г. Форумът привлече аудитория от над 150 специалисти от България, Румъния, Македония, Гърция, Литва и Русия, които се запознаха с опита на водещи лектори от университетските болници в Барселона, Испания; Бон, Германия; Чонкчинг, Китай, а също и от Румъния и България. \r\nФокусираната ултразвукова хирургия е революционен, радикално нов подход при третирането на новообразувания в човешкото тяло (тумори) - както доброкачествени, така и злокачествени. Най-често се използва терминът ХАЙФУ от акронима HIFU (хайфу), означаващ в превод от английски език „високоинтензивен фокусиран ултразвук” (High Intensity Focused Ultrasound). Това е напълно неинвазивна медицинска терапия, при която чрез насочен ултразвуков сигнал и при уникална прецизност се постига аблация (стопяване) на новообразуванието. Терапията е органосъхраняваща, без конвенционална хирургична интервенция - без разрези, без кръвозагуба, с минимален риск от инфекции и липса на оперативен стрес. В опитните световни ХАЙФУ центрове рискът от усложнения е под 0.5%.", "date": "2018.06.04", "title": "Плевен: 2-рата Международна ХАЙФУ конференция ще се проведе в Медицински университет – Плевен"}
{"url": "http://www.focus-news.net/news/2018/06/04/2529786/georgi-parvanov-abv-moratoriumat-za-aets-belene-tryabva-nezabavno-da-otpadne.html", "text": "Тезата за това, че стратегическата ни ориентация предполага отказ от големите енергийни проекти е нелепа и национално безотговорна. Това заяви в ефира на БНР основателят на АБВ и президент на България (2002-2012) Георги Първанов, съобщиха от пресцентъра на ПП АБВ. Той припомни, че именно в периода, когато България е подписвала големите енергийни проекти, тогава сме договорили и членството си в НАТО и ЕС и тези две линии на развитие за страната ни не са били в никакво противоречие. „И едното, и другото е възможно. Аз съм го казвал и в Москва, и във Вашингтон – България печели от руските енергийни проекти, които са всъщност български по своето изпълнение и характер, и от присъствието на американски военни части в България. И това се приемаше. И в двете столици тази стратегическа ориентация се приемаше добронамерено и с разбиране. След това може би дойдоха комплексите и започнахме да се доказваме евроатлантически, имам предвид някои от управляващите - като късат с тези енергийни проекти, които са, за мен, най-доброто като инвестиция, намерение, можеха да бъдат и като реализация – в годините на българския преход. „Що се отнася до вината – тя е много тежка, но още от времето на тройната коалиция се получи едно забавяне, а това беше времето, в което трябваше да бъдат направени необратими тези проекти“, посочи той и припомни, че в страната ни имаше посещение на трима американски сенатори и един държавен секретар на САЩ в лицето на Хилъри Клинтън, след чиито визити проектът „Белене“ бе на практика замразен, а „Южен поток“ преустановен. \r\nПърванов коментира и т. нар. хеттрик на премиера Бойко Борисов при неговото посещение в Москва и срещите му с президента Владимир Путин и премиера Дмитрий Медведев. „Няма хеттрик, разбира се. Аз също играя футбол. Добрата новина е, че с тази визита се върнахме в мача. Дотук с метафорите. Ясно е, че газов хъб, разпределителен център в България в обозримо бъдеще не може да има. Защото просто няма откъде да се вземе този газ. Даже по времето на „Южен поток“ ние бяхме елемент от един голям, богат транзит, от който можехме да печелим не 30 млн., както подхвърли някой, а десет пъти повече. Но идеята да търгуваме…това няма как да стане. Това право си го е завоювала Турция. Турция прави така, че купува на едната граница, продава на другата - на цени, каквито иска. В България това, което може да се случи, е наистина едни 15 милиарда, не 63, да бъдат транзитирани, да печелим от такси, защото този газ вече е обещан, да не кажа, че е изтъргуван от руската страна на Сърбия на Вучич, на Унгария на Орбан и за нас просто трябва да остане. Надявам се да бъде договорено количество, което ние да потребяваме за нашата израстваща икономика“.\r\nГеорги Първанов бе категоричен, че едно от основните предимства на България в тази сложна международно-икономическа обстановка е, че страната ни има стратегическо разположение. „По друг начин стои Сърбия. Вучич беше на Парада на победата и тези неща се ценят в  Москва. А ние искаме от днес за утре, от днес за днес да получим някаква революционна промяна в отношението към България. Не е така. Давал съм за пример резултатите от моите срещи с президента Путин. 2002 година, когато се срещнахме за първи път, ние вървяхме по една алея пред очите на медиите в продължение на много време. 100 – 200 метра един срещу друг и това беше символично, беше като възвръщане на доверието. Шест години по-късно стана така нареченият „Голям шлем“. След много още срещи на високо равнище. Не може след 8-9 години отсъствие на контакти, след тежки реплики, след атаки от най-високо равнище от българска страна…разбира се и руската не е оставала длъжна. След това, което се нагнети като напрежение, не можем да очакваме, че ще се случи нещо революционно ново. Но прагматичното е част от „Турски поток“ да мине през България“. \r\n„Навремето съм работил по различни проекти за снабдяване с газ от Туркменистан, от Азербайджан. Този един милиард кубически метра годишно, който десет години непрекъснато го предоговарят правителствата, аз съм го договорил, но докато ние, залисани се разправяме в парламента, онзи ден президентът Алиев пусна кранчето на трансанадолския газопровод. Този газ тръгна към Турция, ще върви през Гърция и нашият един милиард и да го получим, това е байпас - само за критични ситуации. Това не е перспективен енергиен икономически проект“, посочи той.\r\nВ заключение основателят на АБВ коментира и падането на така наречения мораториум по изграждането на АЕЦ „Белене“ и реакцията на БСП в парламента да избърза първа да внесе предложение за отпадането на ограниченията, въпреки, че предложението е на кабинета и по него бе постигнат консенсус и в енергийната комисия към НС. „Странно е, когато става дума за големи, за значими за България проекти, пак да има състезателна основа. Аз лично бих препоръчал лидерите на парламентарно представените партии, без разлика дали става дума за опозиция или за управляващи, да се подпишат под едно общо предложение и така да се върви към гласуване в българския парламент, защото обратното означава пак да се заровим в миналото и да дадем лош сигнал на инвеститорите. Инвеститорите могат да бъдат руски, могат да бъдат китайски, френски, сега разбираме, че се е появил и четвърти“.  \r\n„Не виждам друг вариант, освен падането на мораториума. Парламентът трябва да развърже ръцете на правителството в контактите с инвеститорите. По това две мнения няма. Второ обаче - аз си мисля дали междувременно пак няма да се обади някой голям брат, някой приятел отвън, който да наложи забрана за развитието на проектите. Независимо от затоплените отношения отвъд океана с Изтока, има едни трайни интереси, които не са в наша полза. Руското икономическо и енергийно присъствие не е желано за мнозина на Запад тук, в региона. Но за нас то е жизнено необходимо – така, както е за Унгария, така, както е за Турция, за целия регион, така че ние трябва да си отстоим интереса. Така, както го прави Германия със „Северен поток“. Значи там може, а тук, за нас, важат само забраните“, заключи Първанов.", "date": "2018.06.04", "title": "Георги Първанов, АБВ: Мораториумът за АЕЦ „Белене“ трябва незабавно да отпадне"}
{"url": "http://www.focus-news.net/news/2018/06/04/2529784/veliko-tarnovo-kmetat-daniel-panov-prisastva-na-tarzhestvenoto-zasedanie-za-20-godishninata-na-apelativniya-sad.html", "text": "Кметът на Велико Търново Даниел Панов уважи тържественото заседание по случай 20-годишнината от възстановяването и 140-годишината от създаването на Апелативния съд в града. Това съобщиха от пресцентъра на Община Велико Търново. Събитието се състоя в Музей „Възраждане и Учредително събрание“ и беше открито от административния ръководител на съдебната инстанция съдия Янко Янев. Ретроспекция за Апелативния съд и българската правораздавателна система направи представи историкът и общественик проф. Милко Палангурски.\r\nВ обръщението си към магистратите Даниел Панов припомни, че тържественото заседание се провежда в знаково за България място. „Тук, в Музей „Възраждане и Учредително събрание, са положени основите на Третата българската държава, на българския конституционализъм и правна система. Благодаря на съдия Янко Янев, на неговите предшественици – магистратите Здравко Трифонов, Йорданка Неделчева и Илияна Димова, на всички съдии и съдебни служители за високия професионализъм, защото работата на съдебната инстанция е високо ценена както в България, така и в Европа. А всичко това издига авторитета и престижа на Старата столица Велико Търново и нашият град е и водещо средище на българското правораздаване. Работата на магистратите от Апелативен съд мотивира и младите хора да изучават юридическите науки“, обърна се Даниел Панов към аудиторията. Кметът на Велико Търново пожела на магистратите и съдебните служители да бъдат здрави, благословени и все така умело и държавнически да решават всеки казус, ръководени от принципите на правовата държава. \r\nГости на тържественото заседание бяха също заместник-министърът на правосъдието Десислава Ахладова, представители на Върховния касационен съд и Висшия съдебен съвет, Прокуратурата на Република България, Националния институт на правосъдието. Присъстваха също областният управител проф. Любомира Попова, гости от Съюза на юристите в България, Великотърновската адвокатска колегия, председатели на апелативните съдилища в България, председателите на окръжните и районните съдилища в апелативен район - Велико Търново, бивши и настоящи съдии от Апелативния съд в Старата столица, съдебни служители и др.", "date": "2018.06.04", "title": "Велико Търново: Кметът Даниел Панов присъства на тържественото заседание за 20-годишнината на Апелативния съд"}
{"url": "http://www.focus-news.net/news/2018/06/04/2529785/burgas-blizo-1-200-mladi-matematitsi-ot-30-darzhavi-shte-uchastvat-v-mezhdunarodnoto-matematichesko-sastezanie-bimc-2018.html", "text": "Близо 1 200 млади топ математици от 30 държави в цял свят ще гостуват от 1 до 6 юли в Бургас. Това съобщиха от пресцентъра на Община Бургас. Поводът е участието им в Международното математическо състезание - BIMC` 2018. Престижният форум ще се проведе за втори път в града, след успешното домакинство през 2013-та година, което бе и първо извън пределите на Азия от създаването му.\r\nТази година общият брой на отборите-участници ще бъде 167, 19 от които са от България. От тях 4 са отборите, които ще представят Бургас. Те са от ППМГ \"Акад. Никола Обрешков\". Останалите 15 са от основните математически центрове в страната - Плевен, Русе, Велико Търново, Варна, Американския колеж в София, 107 ОУ в София, Софийска математическа гимназия, Първа частна математическа гимназия и 125 СУ в София.\r\nМладите математици от Австралия, Канада, Китай, Непал, Индия, Индонезия, Иран, Казахстан, Макао, Малайзия, Мексико, Монголия, Филипините, Южна Африка, Тайван, Таджикистан, Тайланд, Узбекистан, Виетнам, Зимбабве и др., ще се състезават индивидуално и отборно, разделени в две възрастови групи от 5-ти до 7-ми клас и от 8-ми до 10-ти клас.\r\nОтборите ще се състоят от 6 човека - ръководител, заместник ръководител и 4 ученици, като всяка държава може да участва с 2 отбора във всяка възрастова група. С 4 отбора във възрастова група имат право да се състезават страните, които са били или предстои да бъдат домакини на Международното математическо състезание като България, Китай, Хонг Конг, Индия, Индонезия, Макао, Непал, Филипините, Южна Африка, Южна Корея, Тайван и Тайланд.\r\nСъстезателите ще бъдат оценявани от международно жури, в което влизат и четирима български представители: Емил Колев - професор от Института по математика и информатика към БАН, Александър Макелов - доктор на науките в Университета в Харвард, Васил Василев - преподавател във Факултета по математика и информатика в СУ \"Св. Климент Охридски\"-София и Динко Раднев - главен учител по математика в ППМГ \"Акад. Никола Обрешков\"-Бургас.\r\nПрестижният математически форум ще бъде открит с изискана церемония на 2-ри юли в Летния театър, а самото състезание ще се проведе на 3-ти юли. Освен оспорвано съревнование по математика, всички състезатели и отбори ще се конкурират приятелски помежду си, представяйки екзотиката и обичаите на страната си в специалната Вечер на културите на 4-ти юли. На следващия ден - 5-ти юли, ще се състои церемонията по награждаване на най-добре представилите се отбори и официалното закриване на състезанието.\r\nОрганизатори на събитието са Община Бургас, ПМГ \"Акад. Н. Обрешков\", МОН, РУО - Бургас, Института по математика и информатика към БАН и Съюзът на математиците в България.", "date": "2018.06.04", "title": "Бургас: Близо 1 200 млади математици от 30 държави ще участват в Международното математическо състезание - BIMC` 2018"}
{"url": "http://www.focus-news.net/news/2018/06/04/2529783/bisera-borisova-psiholog-naprezhenieto-i-preumorata-na-detsata-chesto-vodyat-do-agresiya.html", "text": "Напрежението и преумората на децата често водят до агресия. Това каза за Радио „Фокус“ – Пирин психологът Бисера Борисова. По думите ѝ има фактори, които стоят в основата за проява на агресивното поведение. „В тези моменти е важно да научим децата си на самоконтрол и самоосъзнаване“, допълни Борисова. Тя каза още, че е важно да си изгради здрав механизъм, за да може да предотвратим проявата на агресия от страна на децата ни. \r\n„Не винаги е възможно да се справим сами с подобни проблеми, затова е добре да потърсим информация или да прибегнем до консултация със специалист“, отбеляза Борисова. Според нея е важно да научим децата да изразяват емоциите си по един ненараняващ начин за околните. „Емоциите възникват в нас, но ние може да контролираме тяхното проявление. Добре е да се говори за това, което ни дразни и това, което ни кара да не се чувстваме добре“, допълни Борисова.\r\nТя коментира, че за да се преборим с агресията и негативното поведение, трябва да си изградим навици за по-здравословен живот. По думите на психолога е важно да се научим на време да се освобождаваме от негативните емоции, възникнали в нас, било то чрез някакво хоби, било то с почивка по начин по който ни харесва, с повече спорт, когато имаме възможност, а защо не и със създаването една по-приятна и релаксираща атмосфера в дома и на работното място. „Би било добре да променим и някои от навиците си“, каза още Борисова.  Според нея има много начини да се преборим с агресията и напрежението, но всички те зависят от самите нас, защото всеки има своя собствена Вселена. „Не винаги това, което работи при едни, ще работи при други. Най-важното е на първо място да се вгледаме в себе си, да погледнем реалистично на живота и да приемем нещата такива, каквито са. Ако има как да ги променим – добре, ако не – трябва да ги приемем, а дори в определен момент може да се наложи да се оттеглим.“, подчерта Борисова. По думите ѝ това в никакъв случаи няма да ни направи слаби хора или капитулирали в някакъв проблем, по-скоро това ще покаже, че сме отговорни в собственото си поведение и живот.\r\nЛивия НИНОВА", "date": "2018.06.04", "title": "Бисера Борисова, психолог: Напрежението и преумората на децата често водят до агресия"}
{"url": "http://www.focus-news.net/news/2018/06/04/2529789/blagoevgrad-remontni-deynosti-po-infrastrukturata-se-izvarshvat-v-obshtinite-blagoevgrad-i-petrich.html", "text": "Ремонтни дейности по инфраструктурата се извършват в общините Благоевград и Петрич, предаде репортер на Радио „Фокус“ – Пирин.  На 14 май в Благоевград, кметът д-р Атанас Камбитов постави символично начало на дейностите за  обновяване на улица „Марица“ в Благоевград. Ремонтът е част от по-голям проект, който е за  „Благоустрояване на градска среда“ , съфинансиран от Европейския съюз чрез Европейския фонд за регионално развитие. Общата стойност на безвъзмездната финансова помощ е в размер на 13 149 400.31 лв, самият обект е на стойност почти 2 млн. лева. В рамките на дейностите, които се извършват по улица Марица се предвижва обновяване на надземната и подземна улична инфраструктура, създаване на комфорт при пътуването и добро отводняване на улицата, подобряване на сигурността, безопасността и енергийната ефективност чрез ремонтиране на тротоарните настилки и изграждане на ново енергоспестяващо улично осветление, освобождаване на зони за паркиране за жителите и гостите на Благоевград, облагородяване на зелените площи.\r\nВ Петрич също се извършват мащабни ремонтни дейности, които са част от проект на стойност 4 420 534 лв. Пътните участъци, които обхваща проектът, са пътят Петрич – Беласица в участъка от църквата „Св. Петка“ до разклона за село Беласица, отсечката Скрът – Габрене, участъка Габрене – Златарево и пътя от село Гега до отклонението за Чурилово. Предмет на проекта са общо около 10 км общинска пътна мрежа. \r\nТериторията на община Петрич обхваща над 50 населени места и около 250 км общо общинска пътна мрежа. В обхвата на проекта са включени пътни отсечки, които обслужват ежедневно близо 8 000 души.\r\nЛивия НИНОВА", "date": "2018.06.04", "title": "Благоевград: Ремонтни дейности по инфраструктурата се извършват в общините Благоевград и Петрич"}
{"url": "http://www.focus-news.net/news/2018/06/04/2529788/gazeta-express-kosovskiyat-parlament-otlozhi-debata-za-dialoga-sas-sarbiya.html", "text": "Парламентът на Косово отложи дебата за диалога със Сърбия, съобщава електронното издание Gazeta Express, като припомня, че от депутатите се очакваше да обсъдят и гласуват платформата на правителството за последната фаза на диалога между Прищина и Белград, която дава на президента Хашим Тачи водеща роля в преговорите.\r\nПредседателят на парламента Кадри Весели отправи въпрос към народните представители  дали искат да продължат с точките от дневния ред от предишната пленарна сесия или да започнат нова сесия. След гласуване депутатите решиха да продължат сесията с точките от дневния ред, останали от предишната пленарна сесия.\r\nНа предложението на правителството за упълномощаване на президента Хашим Тачи като главен преговарящ в последната фаза на диалога със Сърбия се противопоставиха  опозиционните партии, които обявиха, че депутатите им ще гласуват против платформата на правителството. „Самоопределение“ на Албин Курти също е против Тачи да бъде главен преговарящ с Белград. Тереза Герова", "date": "2018.06.04", "title": "Gazeta Express: Косовският парламент отложи дебата за диалога със Сърбия"}
{"url": "http://www.focus-news.net/news/2018/06/04/2529787/dimitar-margaritov-kzp-namalyavaneto-na-taksite-za-rouming-v-stranite-ot-zapadnite-balkani-e-chast-ot-zakonomeren-protses.html", "text": "Смятам, че няма да има мобилни оператори, които ще продължат да поддържат настоящата си ценова политика след влизането в сила на споразуменията за намаляване на таксите за тези услуги в роуминг с шестте страни от Западните Балкани, заяви председателят на Комисията за защита на потребителите (КЗП) Димитър Маргаритов по ТВ „Европа”, съобщиха от пресцентъра на КЗП. „В условията на изострена конкуренция всеки би имал интерес да предложи най-изгодните условия на своите клиенти. А, когато говорим за разлики в пъти, е ясно, че който не го направи, няма да може да работи нормално“, коментира той.\r\nСлед Срещата на върха в София стана ясно, че от това лято започва поевтиняване на таксите за разговори и трафик на мобилни данни в роуминг с Албания, Босна и Херцеговина, Македония, Черна Гора, Сърбия и Косово. „Към момента има баснословни цени, могат да достигнат до 15 евро за мегабайт за интернет и до 3 евро за минута разговор, например в Македония, която е на един час път“, припомни Маргаритов и отбеляза, че се предвижда разширяване на действащо споразумение от 2014г. между мобилните оператори на четири от държавите на Западните Балкани. „Целта е още през лятото на 2019г. да говорим за цени от порядъка на 40-50 евроцента за мегабайт, а 2021г. за 20 цента, дори и за по-малко“, добави той. \r\nПредседателят на КЗП обясни, че макар да нямат силата на Регламент и все още тези държави не са част от Европейския съюз, тези споразумения представляват международни договори с определени срокове в тях и с подписването им съответните оператори ще трябва да приведат дейността си в договорените параметрите. \r\n„Намаляването на таксите за роуминг в страните от Западните Балкани е част от закономерен процес. Ако прескочим границите на Европейския съюз и погледнем инициативите на ООН и случващото се и в Америка, ще видим, че потребителите общуват все повече и повече и виртуалните граници между тях падат с всеки изминал ден. Всичко това е процес, който и от гледна точка и на потреблението, и на бизнес интересите се развива доста динамично и институциите имат само един полезен ход – а именно час по-скоро да регламентират нормативно нещата, така че те да не се развиват от само себе си. В този смисъл европейските институции си вършат добра работата и можем само да се радваме, че това се случва по време на Българското председателство“, посочи Маргаритов. \r\nСпоред него, след като този процес отне близо 10 години на ЕС, сега всички виждат, че промените са положителни. „Около два пъти са се увеличили потребителите, които при пътуване в Европейския съюз спокойно ползват не само мобилните си телефони за разговори, но и за използване на мобилни данни в Интернет. Също толкова повече са хората, които не се притесняват да включват телефоните си, когато преминават границите на някоя от държавите-членки“, каза още Маргаритов. \r\nНа въпрос на водещия дали ще има изпреварващи действия и по отношение на онлайн търговията с тези страни чрез въвеждане на някои изисквания на европейското законодателство преди официалното им присъединяване към Съюза, Маргаритов обясни, че и към момента в ситуациите с участие на търговци от страните-членки потребителите имат защита чрез националните институции или Европейските потребителски центрове. „До голяма степен и сега законодателствата са хармонизирани, а където не са – определено се върви в тази посока“, добави в заключение Маргаритов.", "date": "2018.06.04", "title": "Димитър Маргаритов, КЗП: Намаляването на таксите за роуминг в страните от Западните Балкани е част от закономерен процес"}
{"url": "http://www.focus-news.net/news/2018/06/04/2529793/burgas-kompozitorat-i-pianist-mihail-goleminov-shte-predstavi-dva-muzikalni-proekta-v-grada.html", "text": "Композиторът и пианист Михаил Големинов ще представи два музикални проекта в града на 5 юни и 14 август. Това съобщиха от пресцентъра на Община Бургас. Различното в тях е, че авторът използва едновременно клавишни и електронни инструменти, семплър, компютри и видео прожекция. Първото събитие е концерт-пърформънсът \"Музикална графика - графична музика\" на 5 юни от 19.00 часа в Експо център \"Флора\". Графиките, по които ще се импровизира, ще бъдат достъпни и за публиката във формата на видео прожекция по време на изпълнението.\r\nEто заглавията на някои от тях:\r\nРоман Хаубенщок-Рамати: \"Констелация\" III и \"Констелация\" IV;\r\nАнестис Логотетис: \"Циклоид\";\r\nДмитрий Булатов: \"Радиопоема\";\r\nМихаил Големинов: \"Съзерцание\";\r\nФердинанд Кривет: \"Текстове за гледане\".\r\nНа 14 август в Експо център \"Флора\" и пак от 19.00 часа, ще бъде представен вторият проект: Практика на вероятностите - музикална импровизация по неми филми от началото на ХХ век. Той създава спонтанна артистична ситуация, като от зората на футуризма и дадаизма. Събитието предлага едно аудиовизуално пътешествие по неизвестна траектория.\r\nЕксперименталният филмов авангард от първата половина на миналия век, особено немите клипове на Ханс Рихтер, Ман Рей, Марсел Дюшан и др., са вдъхновяващ импулс за импровизирана музика, най-вече поради своята абстрактност и освободената, многопосочна асоциативност. Генеративната електроника, а именно специално разработената от Михаил Големинов компютърна програма, интерпретираща визуалния компонент чрез прилагане на композиционни алгоритми, привнася допълнителен нюанс на непредвидимост, кореспондиращ и взаимодействащ със спонтанните реакции на музиканта-импровизатор.", "date": "2018.06.04", "title": "Бургас: Композиторът и пианист Михаил Големинов ще представи два музикални проекта в града"}
{"url": "http://www.focus-news.net/news/2018/06/04/2529790/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“ - Пловдив ще разберем какви ремонти планират в община Садово през летния сезон. Ще има ли ремонти на училища и улици, ще ни каже зам.-кметът на общината Петър Георгиев.\r\nЩе разберем още любопитни неща за здравословното хранене от производители на еко продукти, които взеха участие във Фестивала на еко и био производителите, който се проведе преди седмица в Садово. Ще чуем Росен Недев, производител на тахан и лешникови кремове и Десислав Терзиева, производител на барчета от сушени плодове. Според двамата все повече хора у нас започват да се хранят здравословно. Подробностите ще чуете в предаването днес.\r\nПредаването „Садово в сърцето на Тракия“ се излъчва всеки понеделник, от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.06.04", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/06/04/2529792/dobrich-patnite-nastilki-sa-mokri-zaradi-prevalyavaniya-ot-dazhd.html", "text": "Пътните настилки са мокри заради превалявания от дъжд в ранния следобед. Въпреки обявения жълт код за областта, към момента обстановката е спокойна, облачно е, преваляванията от дъжд са незначителни, духа съвсем слаб вятър, предаде кореспондентът на Радио „Фокус”. \r\nПродължават строителните работи на обект ,,Интегриран проект за подобряване на водния сектор на град Добрич“. Днес е се работи по улиците “Никола Петков“, “Димитър Ковачев“, „Емона“ и „Хр. Ботев“, “Спартак“, „Възход“, “Строител“, “Липите“ по ЛОТ 3. По ЛОТ 2 се работи по 11 улици – „Одрин“, „Люлебургас“, „Иван Рилски“, Кирил и Методий“, „Добричка епопея“, „Хан Аспарух“, Арда“, „Ген. Столетов“, „Велико Търново“, „Панайот Станчев“, „Георги Кирков“ и в участъка на Помпена станция „Врачанци“ в кв. „Рилци“. \r\nЖулиета НИКОЛОВА", "date": "2018.06.04", "title": "Добрич: Пътните настилки са мокри заради превалявания от дъжд"}
{"url": "http://www.focus-news.net/news/2018/06/04/2529791/rosen-yordanov-psiholog-obiknoveno-patologichno-revniviya-chovek-pribyagva-do-opiti-za-naranyavane-ili-samonaranyavane.html", "text": "Обикновено патологично-ревнивия човек прибягва до опити за нараняване или самонараняване. Това каза в интервю за Агенция „Фокус“ психологът Росен Йорданов. „Първото нещо, което трябва да направи човек е да разпознава чувството и да го признава пред себе си. Когато чувството остане скрито от съзнанието и е в подсъзнанието и го обясняваме със съвсем други подбуди, взираме се в детайли, с които да обясним нашия подсъзнателен избор, който вече е чиста ревност“, каза още той. „Най-малкото трябва да си даваме сметка и да се замисляме повече в отношенията с другите хора - дали наистина, когато ги обичаме, те ни принадлежат. Да имаме малко повече лична хигиена и да си даваме сметка, че хората са различни. Ние не можем да изискваме пълна реципрочност в отношенията. Важното е в крайна сметка, че отношенията на хората се градят на свободна воля. Те не се градят на това, че ние правим нещо, което задължава другия да ни отвръща“, допълни още Росен Йорданов.\r\nПо думите му в никакъв случай не трябва да се оправдава поведението на ревнивия човек, защото обикновено патологично-ревнивия човек прибягва до опити за нараняване или самонараняване. В никакъв случай да не се опитва да смесва отношенията си към него с грижата за този човек. Иначе казано, обикновено хората, които са жертва на патологична ревност или бягат с 200, казано жаргонно, или стават жертва на такива хора и започват да се опитват да компенсират чувството на ревност у другия, което няма как да се случи. Патологично ревнивия човек няма как да се спре, освен ако не потърси помощ за себе си\", коментира Йорданов. \r\nЦветелин ДИМИТРОВ", "date": "2018.06.04", "title": "Росен Йорданов, психолог: Обикновено патологично-ревнивия човек прибягва до опити за нараняване или самонараняване"}
{"url": "http://www.focus-news.net/news/2018/06/04/2529794/afp-premierat-na-yordaniya-podade-ostavka-sled-poreditsa-ot-protesti.html", "text": "Йорданският премиер Хани Мулки връчи оставката си на крал Абдула II след пет последователни дни на протести срещу мерките за строги икономии на правителството, предава AFP, като се позовава на източник от кабинета в Аман. \r\nДемонстрации разтърсват столицата и няколко други града от сряда насам, след като правителството прие законопроект за данъците върху доходите и обяви нови увеличения на цените въз основа на препоръките на Международния валутен фонд (МВФ), припомня агенцията.Тереза Герова", "date": "2018.06.04", "title": "AFP: Премиерът на Йордания подаде оставка след поредица от протести"}
{"url": "http://www.focus-news.net/news/2018/06/04/2529799/zam-kmetat-na-obshtina-sadovo-petar-georgiev-s-400-000-leva-zapochvame-asfaltirane-na-ulitsi-po-selata.html", "text": "С 400 000 лева Община Садово започва асфалтиране на улици по селата. Това съобщи за Радио „Фокус”-Пловдив зам.-кметът на община Садово Петър Георгиев. Вече има определен изпълнител с обществена поръчка, очаква се сключване на договора и започване на ремонтите. Освен асфалтиране на улици ще бъдат подменени и тротоарни плочки по централни улици в Садово и селата Катуница, Милево, Поповица, Чешнегирово, Караджово и Кочево. „Това лято ще бъде ремонтирано и читалището в село Поповица”, каза зам.-кметът на Садово и уточни, че покривът е вече направен, като остава работата вътре – в основната зала и на сцената. По думите на Георгиев селата са добре осветени, няма режим, навсякъде крушките са подменени с енергоспестяващи.\r\nРемонтът е за около 370 000 лева, като се предвижда и хидроизолация на покрива. „Ще бъдат извършени и текущи ремонти във всички детски градини в общината – боядисване, подмяна на санитарни плочки, теракот и др.”, заяви Георгиев. Ремонтите започват в началото на август, за да завършат до края на месец септември. „Предвижда се и изграждане на нова парна инсталация в Основното училище в село Катуница за около 140000 лева”, каза още Георгиев. Половината от средствата за това ще са от бюджета на самото училище, а половината от общината.\r\nНова парна инсталация ще бъде изградена и в Основното училище в село Поповица по ЕСКО проект, за около 180000 лева. Досега парната инсталация е работила с нафта, което е било много неизгодно, а сега ще стане на пелети. „Също това лято ще бъдат изграждани и нови детски площадки в детските градини в общината“, каза още Петър Георгиев.\r\nПо негови думи в общината се очаква да заработи и фабрика за производство на пчелен мед. Появил се е инвеститор, който е закупил земя около главния път Е 80. Статутът на земята ще бъде сменен. „Надяваме се на повече нови работни места”, каза още Петър Георгиев.\r\nЦветана ТОНЧЕВА", "date": "2018.06.04", "title": "Зам.-кметът на община Садово Петър Георгиев: С 400 000 лева започваме асфалтиране на улици по селата"}
{"url": "http://www.focus-news.net/news/2018/06/04/2529798/vladimir-putin-predi-vizitata-si-v-avstriya-rusiya-nyama-za-tsel-vnasyaneto-na-razkol-v-evropa.html", "text": "В навечерието на визитата си в Австрия държавният глава на Руската федерация Владимир Путин увери, че Москва няма за цел да внася разкол в Европа, а тъкмо обратното – Москва е заинтересована от единен и благоденстващ ЕС, отбелязва вестник „Российская газета“.\r\n„Нямаме за цел да разединяваме някой или нещо в ЕС. Точно обратното – заинтересовани сме от единен и процъфтяващ ЕС, защото той е наш важен търговски и икономически партньор“, подчерта Путин в интервю за австрийски телевизионен канал, който не е уточнен от редакцията.\r\nПутин пристига във Виена на 5 юни, припомня вестникът.\r\nПо-рано канцлерът на Австрия Себастиан Курц заяви, че Виена би искала да допринесе за подобряването на диалога с Москва. На свой ред вицеканцлерът Хайнц-Кристиан Щрахе призова за отмяна на западните санкции срещу Русия.Тереза Герова", "date": "2018.06.04", "title": "Владимир Путин преди визитата си в Австрия: Русия няма за цел внасянето на разкол в Европа"}
{"url": "http://www.focus-news.net/news/2018/06/04/2529782/sitel-makedoniya-vse-oshte-ne-e-proveden-telefonniyat-razgovor-mezhdu-zoran-zaev-i-aleksis-tsipras.html", "text": "Все още няма информация за това кога ще се проведе планирания телефонен разговор между министър-председателите на Македония и Гърция – Зоран Заев и Алексис Ципрас, отбелязва скопският телевизионен канал „Сител“.\r\nПо последни данни на македонския премиер остават проблеми с техническите въпроси, докато междувременно говорителят на правителството в Атина Димитрис Цанакопулос заяви, че Гърция очакваот Македония да направи решаващата стъпка.\r\n„Нищо не е договорено, докато не се договори. В този момент очакваме политическото ръководство на Бившата югославска република Македония да направи решителната крачка и да приеме споразумението. Обикновено по време на технически преговори всичко, което е договорено, е написано в писмен вид. Това, което очакваме, е комуникацията между двамата министър-председатели, за която в момента не може да бъде казано кога ще се случи\", заяви Цанакопулос в интервю за телевизия „Контра“. \r\nПремиерът на Македония обаче остава оптимист. В интервю за списание списание CorD, което се отпечатва в Белград, Заев изрази увереност, че преговорите с Гърция ще доведат до разрешаване на спора за името и че през юли Македония ще получи покана за членство в НАТО.Тереза Герова", "date": "2018.06.04", "title": "„Сител“ (Македония): Все още не е проведен телефонният разговор между Зоран Заев и Алексис Ципрас"}
{"url": "http://www.focus-news.net/news/2018/06/04/2529797/prof-milko-palangurski-istorik-denyat-na-tarnovskata-konstitutsiya-e-praznikat-koyto-ni-napravi-moderni-i-ravni-na-evropeytsite.html", "text": "Денят на Търновската конституция, 16 април, празникът на българските юристи, е денят, който ни направи модерни и равни на европейците. Затова и той е един от най-демократичните празници у нас, заяви по време на честванията за 140-та годишнина от създаването на Апелативен съд – Велико Търново историкът проф. Милко Палангурски, предаде репортер на Радио „Фокус“ – Велико Търново. Той коментира, че Конституцията е онова, което ни прави граждани и системата на правораздаването тръгва от нея. Освен това проф. Палангурски припомни и значимостта на сградата на Музей „Възраждане и Учредително събрание“, където се проведоха тържествата. \r\n„Един от най-видните апостоли на Априлското въстание – Захари Стоянов, казва тук едно много просто изречение: „Ако Вие бяхте ни дали правата и свободите, и независим съд, ние още щяхме да си живуркаме под щастливата шапка на султана“. Тоест - съдът, правораздаването и правата, са онова, което прави нацията“, посочи също проф. Палангурски. Той допълни, че водеща цел при изготвянето и приемането на Търновската конституция, е модерността. „Руската администрация не създава демократичния документ, а го преписва, благодарение на българската интелигенция, по европейски готова да прави държавност“, подчерта историкът. \r\nТой пожела успех на всички бивши, настоящи и бъдещи съдии и ги поздрави с празника.\r\nЛуиза ТРАНЧЕВА", "date": "2018.06.04", "title": "Проф. Милко Палангурски, историк: Денят на Търновската конституция е празникът, който ни направи модерни и равни на европейците"}
{"url": "http://www.focus-news.net/news/2018/06/04/2529795/prezidentat-rumen-radev-prie-delegatsiya-ot-konstitutsionniya-sad-na-republika-makedoniya.html", "text": "Партньорството между конституционните съдилища на България и на Република Македония е важна стъпка за развитието на двустранните отношения в духа на Договора за приятелство, добросъседство и сътрудничество между двете държави. Това заяви президентът Румен Радев на среща с делегация от Конституционния съд (КС) на Република Македония, оглавявана от председателя - Никола Ивановски, съобщиха от прессекретариата на държавния глава. Държавният глава посочи, че с подписването на договора за добросъседство България и Република Македония са дали пример на всички страни от региона как проблемите могат да бъдат преодолявани в името на диалога и разбирателството, а сътрудничеството между конституционните съдилища на двете държави дава своя принос. „Важно е да покажем, че този договор работи и да се водим от духа му“, заяви Румен Радев. \r\n„Конституционният съд е гарант за върховенството на закона, а това е сред най-важните условия за членство в Европейския съюз“, заяви държавният глава. Президентът посочи, че конституционните съдилища  могат да си сътрудничат ползотворно и да обменят опит предвид редица сходства. Румен Радев призова и мултидисциплинарните комисии на двете държави, които се занимават с решаването на откритите въпроси между България и Република Македония, да получат необходимата подкрепа в работата си.\r\nПредседателят Никола Ивановски запозна държавния глава Румен Радев с работата, компетенциите и правомощията на КС на Република Македония. Той благодари за всестранната подкрепа на България като председател на Съвета на ЕС и особено по отношение на евроатлантическата перспектива пред западната ни съседка.", "date": "2018.06.04", "title": "Президентът Румен Радев прие делегация от Конституционния съд на Република Македония"}
{"url": "http://www.focus-news.net/news/2018/06/04/2529796/stara-zagora-kmetat-zhivko-todorov-osiguri-ot-sponsori-ednokratna-pomosht-ot-3-500-lv-za-podpomagane-na-deynostta-i-sastezatelite-na-sporten-klub-po-kulturizam-kobra.html", "text": "Кметът Живко Тодоров е осигурил от спонсори еднократна помощ в размер на 3 500 лв. за подпомагане на дейността и състезателите на Спортен клуб по културизъм „Кобра“. Той съобщи това днес, по време на срещата си в Община Стара Загора със състезателите Габриела Варнова, Драгомира Китанова, Яна Грудова, Румяна Калоферова и Живко Петров, съобщиха от пресцентъра на Общината. Това е малък жест, искахме да покажем, че оценяваме постиженията им през последните години, поясни кметът. По думите му, всички спортни клубове в града разчитат на помощ от общината, но не всички отчитат подобни постижения.\r\nСпортът държи младите далеч от пороците. Когато са в залата, изразходват енергията си за целите на спорта, който ги прави по-дисциплинирани и отговорни, убеден е кметът. Той припомни, че със свое решение от 2013 г. Общински съвет Стара Загора даде на на клуб \"Кобра\" за ползване имот на ул. \"Хаджи Димитър Асенов\" 2, като клубът е извършил за своя сметка ремонт и оборудване на помещението.\r\nКметът поздрави състезателите за спечелените от тях титли през миналата и тази година, както и за приноса им към спорта в Стара Загора и България. \r\nТреньорът Тихомир Трифонов, многократен републикански и балкански шампион по културизъм, представи откритието на клуба Живко Петров, европейски шампион за миналата година, който е убеден, че клубът е в Топ 5 на най-добрите в България. По думите му не бива да се насажда у младите хора мнението, че у нас няма условия за развитие на спорт и високи спортни постижения. Трифонов работи със състезатели от цялата страна, но според него намирането на качествени кадри е въпрос на селекция на спортисти с подходяща физика.\r\nГабриела Варнова стана вицешампион на Балканското първенство за девойки, има 3-то място на турнир „Пловдив 2018“ девойки и 3-то място на Балканското първенство жени над 169 см. Тя е курсант в Академията на МВР, специалност „Гранична полиция“.\r\nДрагомира Китанова, която е крупие-супервайзор, стана вицешампион на турнир „Пловдив 2018“ в категория „бикини фитнес\" до 169 см и е трета на Републиканския шампионат 2017 г. категория „бикини фитнес\" до 166 см.\r\nЯна Грудова, която е икономист по професия,  дебютира на състезателната сцена през април 2018 г. Тя спечели златен медал на турнир „Пловдив“ в кат. Бикини Мастерс над 35 г., сребърен медал в кат. Бикини Фитнес до 160 см и други призови места на международни турнири.\r\nРумяна Калоферова спечели бронзов медал при дебюта си в бодибилдинга на турнир „Пловдив 2018“. В срещата не участва Ралица Кашинова, която стана вицешампион в категория \"Бикини фитнес\" до 164 см на турнир \"Пловдив\" през тази година, има 6-о място от \"Diamond cup Serbia\" 2018  и вицешампионска титла от Балканското първенство в Румъния, категория \"Бикини фитнес\" и др.\r\nСК „Кобра“ е един от най-старите спортни клубове по културизъм в страната и първият в Стара Загора и региона, създаден през 1983 г. от Иван Трифонов.", "date": "2018.06.04", "title": "Стара Загора: Кметът Живко Тодоров осигури от спонсори еднократна помощ от 3 500 лв. за подпомагане на дейността и състезателите на Спортен клуб по културизъм „Кобра“"}
{"url": "http://www.focus-news.net/news/2018/06/04/2529800/korneliya-ninova-bsp-evropa-ne-sa-byurokratsiyata-v-bryuksel-i-chinovnitsite-s-golyama-zaplata-a-narodite.html", "text": "Европа не са бюрокрацията в Брюксел и чиновниците с голяма заплата, а народите. Това каза лидерът на БСП Корнелия Нинова, която е в Словашкия парламент, където участва в среща на лидери на партии от държавите от Вишеградската четворка, по покана на Роберт Фицо-лидер на СМЕР-Социална демокрация, управляващата партия в Словакия, съобщиха от пресцентъра на Националния съвет на БСП. \r\n\"Уважаеми колеги, допуснаха се грешки, които сринаха доверието и в нас, и в десните партии. Популистките и националистически партии печелят привърженици и заради тези грешки. Сега всички говорим, че трябват реформи в Европейския съюз. Добре. Но какви реформи? Да вземем общото разочарование от бюрокрацията в Брюксел и чиновническото отношение към проблемите на хората. Приветстваме мерките за опростяване на процедурите по оперативните програми, за тяхното окрупняване, с цел по-лесно администриране и контрол срещу злоупотреби. Но някой може ли да ми обясни следното противоречие- опростяват се процедурите, сливат се програми, а бюджетът за издръжка на брюкселската администрация се увеличава с осем милиарда евро- от 77 на 85 млрд евро. Значи, намаляват се средствата за изоставащите региони, за земеделците и се увеличават средствата за чиновниците. Защо? Заплатите ли им вдигат, броят им ли расте?\", попита Нинова. \r\nНинова заяви, че в България вероятно някои ще кажат, че щом критикува така, значи е против Европа. \"Европа не е бюрокрацията в Брюксел и чиновниците с големи заплати. Европа са народите. А моят е най- бедният в Европейския съюз. Имаме пенсионери, които живеят със 100 евро. Как мислите, че им звучат 85 млрд. евро за издръжка на администрация. Подобна политика увеличава още повече евроскептицизма. Вместо да се поучим от грешките, те се повтарят\", допълни лидерът на БСП.", "date": "2018.06.04", "title": "Корнелия Нинова, БСП: Европа не са бюрокрацията в Брюксел и чиновниците с голяма заплата, а народите"}
{"url": "http://www.focus-news.net/news/2018/06/04/2529805/sofiya-vremenno-e-zatvoren-patyat-rebrovo-lukovo-zaradi-katastrofa-mezhdu-tovaren-i-lek-avtomobil-kam-momenta-ima-danni-za-dvama-postradali.html", "text": "Сигнал за пътен инцидент е подаден малко след 14.30 часа. Това съобщиха от пресцентъра на МВР. По първоначални данни на пътя Луково – Реброво са се ударили товарен автомобил, превозващ дърва, и лек автомобил. Към момента има данни за двама пострадали. Временно е затворен пътят  Реброво - Луково. Пътни полицаи регулират движението на място. Обходни маршрути : Своге - Искрец, Бучин проход, Костинброд – София.", "date": "2018.06.04", "title": "София: Временно е затворен пътят  Реброво -Луково заради катастрофа между товарен и лек автомобил, към момента има данни за двама пострадали"}
{"url": "http://www.focus-news.net/news/2018/06/04/2529802/komisar-nikolay-vasilev-5-rpu-sofiya-desetina-tsigani-i-trima-balgari-sa-uchastvali-v-masovoto-sbivane-na-bul-vladimir-vazov.html", "text": "В масовото сбиване на бул. „Владимир Вазов“ са участвали десетина цигани и трима българи. Това каза комисар Николай Василев - началник на 5-то РПУ в София по повод случая със сбиването във връзка с инцидента с кон на бул. „Владимир Вазов“, предаде репортер на Агенция „Фокус“.\r\n„Вчера към 11.00 часа на тел. 112 е получено съобщение за побой на бул. „Владимир Вазов“ и ул. „Поп Груйо“. Изпратени за патрули, защото първоначалната информация е била, че са били доста хора. Побоят е бил между българи и цигани. Отивайки на място, колегите установяват няколко лица от цигански произход, които са задържани. 20-ина минути след това се получава съобщение от „Бърза помощ“, че на съседна улица екипи оказват медицинска помощ на бито лице от български произход. Насочен е на там патрул и се установява, че раненият е потърпевшият от възникналия побой“, каза още той и уточни, че в процеса на работа се е разбирало, че всичко е станало вследствие на ПТП между каруца и лек автомобил, който е чакал на червен светофар на бул. „Владимир Вазов“. \r\n„Каруцата е била натоварена с доста боклуци и неща, които се връщат за вторични суровини. И ясно водачът е решил, че конят трябва малко по-бързо да свърши работа, понабил го е и животното е скъсало оста, която държи предните и задните колела. И така тръгва необезпокояван от никого само с предницата на каруцата и задира автомобила, чакащ на светофара и е собственост на потърпевшия. Вследствие той излиза от автомобила, иска съдействие от КАТ, за да се разберат с въпросния циганин, но явно не получава подобаващ отговор от негова страна и се започва физическа саморазправа между двамата. След това потърпевшият постъпва в ИСУЛ с рана на главата и зашито ухо. Циганинът, който е бил в каруцата с дядо си, заедно с него е преследвал предната част на каруцата и коня. Впоследствие в побоя се намесва и чичото и тримата са задържани в районното с полицейска мярка за 24 часа. Телесната повреда на пострадалото лице е лека и след като разпитахме приятелката му, образувахме обвинение за лека телесна повреда“, каза още комисар Василев и уточни, че днес материалът е докладван на наблюдаващия прокурор от Софийска районна прокуратура и в момента лицата ги обвиняват. \r\n„В масовото сбиване са участвали десетина цигани и трима българи – двама от тях са се опитали да помогнат на потърпевшия, но извършители на престъплението реално са тримата обвиняеми. Един от тях има криминална проява за управление на МПС без необходимите документи. Не можахме да установим дали каруцата е регистрирана по обичайния ред, тъй като тя не е открита от полицията. На място е имало доста хора – не само цигани, но и българи, и по-голямата част от българите са гледали, а не са помагали, което не е добре“, коментира комисар Василев.\r\nТой посочи, че по негово мнение тези хора не се чувстват безнаказани, защото са добре известни на районното управление. „Сигурен съм, че тези цигани повече няма да посегнат на хора или да извършат някакво хулиганско деяние“, каза още началникът на столичното 5-то РПУ.\r\n„Има пострадали още три автомобила заради коня, който е влачил свободно каруцата, и във връзка с това ще бъдат заведени още обвинения на водача“, коментира ком. Василев и уточни, че животното е заловено и предадено в конна база и съдбата му оттук нататък ще зависи от Столична община. \r\nЦветилена СИМЕОНОВА", "date": "2018.06.04", "title": "Комисар Николай Василев, 5 РПУ – София: Десетина цигани и трима българи са участвали в масовото сбиване на бул. „Владимир Вазов“"}
{"url": "http://www.focus-news.net/news/2018/06/04/2529804/sport-adrian-andreev-se-klasira-za-vtoriya-krag-pri-yunoshite-na-rolan-garos.html", "text": "Адриан Андреев се класира за втория кръг при юношите на „Ролан Гарос“. Поставеният под номер седем в основната схема българин победи с 6:2, 7:6 участващия в турнира с „уайлд кард“ Артюр Казо от Франция в двубой, продължил един час и 43 минути. Във втория кръг Андреев ще играе срещу Жилберт Соарес Жуниор от Бразилия. \r\nПо-късно днес най-силната българска тенисистка при девойките Гергана Топалова ще играе срещата си от втория кръг срещу Мария Лурдес Карле от Аржентина.\r\nИ двамата младежи от България участват и в турнира на двойки.", "date": "2018.06.04", "title": "Спорт: Адриан Андреев се класира за втория кръг при юношите на „Ролан Гарос“"}
{"url": "http://www.focus-news.net/news/2018/06/04/2529803/veliko-tarnovo-podmenyat-nastilkata-na-trotoarite-v-tsentara-na-grada.html", "text": "Подменя се тротоарната настилка в старата и централна част на Велико Търново. Дейностите в момента се извършват по улиците „Независимост“ и „Стефан Стамболов“ предаде репортер на Радио „Фокус“ – Велико Търново. Ремонтът се осъществява на единия тротоар, а служители на фирмата-изпълнител пренасочват пешеходците към другия.\r\nДейностите са част от изпълнението на проект „Изграждане на привлекателна и съхранена градска среда на Велико Търново“. Той е на стойност 11.1 млн. лева и се финансира по Оперативна програма „Региони в растеж“. Ремонтите започнаха в края на октомври и началото на ноември 2017-та година и ще продължат 30 месеца, колкото е срокът на договора. В рамките на проекта ще бъдат реконструирани над 36 улици в старата част на Велико Търново, в центъра и няколко квартала в града.\r\nЛуиза ТРАНЧЕВА", "date": "2018.06.04", "title": "Велико Търново: Подменят настилката на тротоарите в центъра на града"}
{"url": "http://www.focus-news.net/news/2018/06/04/2529807/rosen-yordanov-psiholog-revnostta-ima-mnogo-dalbok-koren-v-istoriyata-na-izrastvaneto-na-choveshkata-psihika.html", "text": "Ревността има много дълбок корен в историята на израстването на човешката психика. Това каза в интервю за Агенция „Фокус“ психологът Росен Йорданов. „Тя е състояние, при което човек проявява слабост и същевременно враждебност, при мисълта, че може да му бъде отнето нещо, което той приема за своя принадлежност. Такова състояние е състоянието на малкото дете, което вярва, че всичко, което се случва около него му принадлежи. Ревността е състояние, което всички познаваме в ежедневието си, защото то е чувство ни обзема, когато се чувстваме безпомощни, слаби и враждебни при перспективата нещо, което ценим да ни бъде отнето. То е много сродно с чувства като завистта и алчността“, допълни той. „Всъщност корена на ревността е алчността – тази първична алчност, усещане, че ние трябва да притежаваме повече. Къде идва проблемът? С времето би трябвало ние да съумяваме да надрастваме ревността, да я приемаме като част от нашето поведение, да я разпознаваме и вместо да я отхвърляме от себе си, да я разконспирираме за самите себе си“, каза още Йорданов.\r\nЦветелин ДИМИТРОВ", "date": "2018.06.04", "title": "Росен Йорданов, психолог: Ревността има много дълбок корен в историята на израстването на човешката психика"}
{"url": "http://www.focus-news.net/news/2018/06/04/2529806/uchenitsite-ot-shumen-specheliha-parviya-polufinal-na-obrazovatelno-patriotichnata-kampaniya-moyat-grad-e-moyata-krepost.html", "text": "Учениците от Шумен спечелиха първия полуфинал на образователно-патриотичната кампания „Моят град е моята крепост“, предаде репортер на Радио „Фокус“ – Варна. Инициативата е на Министерството на регионалното развитие и благоустройството, в партньорство с Министерството на образованието и науката и има за цел да популяризира постигнатото в регионите, да накара децата да се гордеят още повече с родните си места, както и да открият предимствата им. С помощта на образователното министерство бяха излъчени отбори от всяка една от 28-те области. В Шумен се състезаваха ученици от областите Варна, Добрич, Силистра, Шумен, Търговище, Разград и Русе. Децата се състезаваха в три кръга. В първия кръг всеки отбор отговаряше на два въпроса от родния му край, като трябваше да познае обектите от снимката - културна и туристическа инфраструктура, финансирана от ОП “Региони в растеж“. Във втори кръг участниците трябваше да познаят изпълнителя и името на песента, от която чуха откъс. Последният кръг бе колело на късмета с имената на всичките 28 области - всеки отбор отговаряше на въпроси за района, който му се падна след завъртане на колелото. Актьорите Димитър Рачков и Васил Василев – Зуека изпитваха децата, а петчленното жури оценяваше представянето им. Негов председател бе министърът на регионалното развитие и благоустройството Николай Нанков. Децата бяха оценявани още от зам.-регионалния министър Деница Николова, зам.-министъра на образованието и науката Таня Михайлова, както и от кмета и областния управител от града-домакин. Втори остана отборът на Добрич, на трето място се класираха учениците от Силистра, на четвърто място – отборът на Русе. На пето място се класираха отборите на Търговище и Разград, а на шесто – отборът на Варна. Събитието бе съпътствано от атрактивна програма, игра с публиката със забавни въпроси, скечове и музикални изпълнения. За всички участници бяха осигурени и награди. Ученическите състезания са част от мащабната кампания на Министерството на регионалното развитие и благоустройството „Моят град е моята крепост“. Тя ще се разгърне в множество състезания с награди и през лятната ваканция. В рамките на кампанията ще се проведат общо пет събития в различни градове на страната – Шумен, Кюстендил, Стара Загора, Габрово и София. Утре предстои полуфиналът в Кюстендил, където ще се състезават отборите от области София-град, София-област, Перник, Пазарджик, Благоевград и Кюстендил. След лятната ваканция ще се състоят другите два полуфинала – в Габрово и в Стара Загора, а през ноември ще е големият финал в София. Марияна ВАЛЕНТИНОВА", "date": "2018.06.04", "title": "Учениците от Шумен спечелиха първия полуфинал на образователно-патриотичната кампания „Моят град е моята крепост“"}
{"url": "http://www.focus-news.net/news/2018/06/04/2529808/harvatiya-shte-podpomaga-izuchavaneto-na-balgarski-ezik-v-universitetite-si.html", "text": "България и Хърватия ще подпомагат изучаването на български и хърватски език в университетите в двете страни. Преподаватели по български език и литература ще бъдат изпращани в Загребския университет, а по хърватски език - в Софийския университет „Св. Климент Охридски“. При необходимост лектори ще бъдат изпращани и в други висши училища. Това предвижда двустранно споразумение за сътрудничество в областта на науката и образованието, подписано днес от министъра на образованието и науката Красимир Вълчев и хърватската му колега Блаженка Дивяк в Загреб, съобщиха от пресцентъра на министерството.\r\nВ документа е записано, че държавите ще отпускат до две стипендии за по един семестър на бакалаври или магистри, които се обучават по български или хърватски език, литература, култура и история. Отделно ще се предоставят и осеммесечни стипендии за научноизследователска дейност и следдипломна квалификация или обучение. \r\nПо четирима студенти от Хърватия всяка година ще получават средства за участие в летните семинари по български език и литература на Софийския и Великотърновския университет. Четирима български студенти на година ще се обучават в лятната школа по славистика в Дубровник.  \r\nМинистрите на двете държави се договориха още да се финансират пет съвместни научноизследователски проекта годишно и учени от двете държави да обменят опит. Партньорските научни институции ще бъдат насърчавани да кандидатстват с общи проекти по Европейската рамкова програма за изследвания и иновации „Хоризонт 2020“. Българските и хърватските университетите ще засилят обмена на информация предвид възможността за изграждане на европейски мрежи от висши училища. Ще бъде стимулирано и взаимодействието между средните и професионалните училища. „Новата програма Еразъм+ вече е публикувана и е обнадеждаващо предложението на Европейската комисия за увеличаване мобилностите и инвестициите в нея. Ние имаме интерес от увеличаване на мобилността към Югоизточна Европа“, каза министър Красимир Вълчев.\r\nВ рамките на визитата си в хърватската столица Загреб министърът се срещна с представители на българската общност в страната и постави венец пред паметника на Иван Вазов в Алеята на поетите в парка Бундек.", "date": "2018.06.04", "title": "Хърватия ще подпомага изучаването на български език в университетите си"}
{"url": "http://www.focus-news.net/news/2018/06/04/2529809/api-dvizhenieto-po-pat-ii-16-rebrovo-lukovo-e-ogranicheno-shofyorite-da-se-dvizhat-po-obhoden-marshrut-pat-ii-81-svoge-buchin-prohod-iskrets-kostinbrod-sofiya.html", "text": "Движението по път II-16 Реброво - Луково е ограничено поради пътнотранспортно произшествие. Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат с повишено внимание и съобразена скорост по обходен маршрут: път II-81 Своге - Бучин  проход - Искрец - Костинброд - София.", "date": "2018.06.04", "title": "АПИ: Движението по път II-16 Реброво - Луково е ограничено, шофьорите да се движат по обходен маршрут: път II-81 Своге - Бучин  проход - Искрец - Костинброд - София"}
{"url": "http://www.focus-news.net/news/2018/06/04/2529801/n1-sarbiya-belgrad-oproverga-informatsiyata-na-kosovskite-medii-za-izprashtaneto-na-voyski-po-granitsata.html", "text": "Полицията и армията на Сърбия опровергаха докладите на косовските медии за увеличаване на присъствието на жандармерия и военни по границата с най-младата държава на Балканите, предава белградският телевизионен канал N1.\r\nПредставител на полицейските сили заяви за телевизията, че ситуацията по границата е „нормална и и че офицерите контролират преминаването както обикновено\", докато армията заяви, че не е била разгърната в Рудница, близо до ГКПП „Ярине“.\r\nМедиите в Косово съобщиха по-рано, че е засилено присъствието на полицейски и армейски сили, контролиращи преминаването на границата с Косово.Тереза Герова", "date": "2018.06.04", "title": "N1 (Сърбия): Белград опроверга информацията на косовските медии за изпращането на войски по границата"}
{"url": "http://www.focus-news.net/news/2018/06/04/2529811/sofiyskiyat-rayonen-sad-postanovi-uslovna-prisada-za-nepalnoleten-nanesal-telesna-povreda-na-shofyor-na-lineyka.html", "text": "Софийският районен съд (СРС) постанови условна присъда за непълнолетен, нанесъл телесна повреда на шофьор на линейка. Това съобщиха от пресцентъра на Прокуратурата на Р България.\r\nС присъда на СРС С. И. е осъден за  това, че на 28 февруари 2015 г., около 22.50 ч. на ул. „Старата воденица” в кв. „Орландовци” в София, като непълнолетен, причинил на шофьор на линейка (при изпълнение на службата му като служител от екип на ЦСМП-София), средна телесна повреда, изразяваща се в контузия (избиване) на  два зъба. Това представлява престъпление по чл.131, ал.1, т.1, пр.1, вр. чл.129, ал.2, вр. ал.1, вр. чл. 63, ал.1, т.3 от НК.\r\nНа извършителя е наложено наказание „лишаване от свобода“ за срок от една година, изпълнението на което е отложено за три години, както и „обществено порицание“.", "date": "2018.06.04", "title": "Софийският районен съд постанови условна присъда за непълнолетен, нанесъл телесна повреда на шофьор на линейка"}
{"url": "http://www.focus-news.net/news/2018/06/04/2529812/predsedatelyat-na-narodnoto-sabranie-tsveta-karayancheva-tryabva-ni-po-silen-po-zhiznen-i-po-edinen-evropeyski-sayuz.html", "text": "На нас ни трябва по-силен, по-жизнен и по-единен Европейски съюз. Това заяви председателят на Народното събрание Цвета Караянчева пред делегация на Асоциацията на бившите членове на Европейския парламент, съобщиха от пресцентъра на НС. \r\nПредседателят на парламента посрещна гостите в пленарната зала и обясни, че в нея се водят като във всеки парламент много разгорещени дебати. Цвета Караянчева посочи, че живеем във време с тежки проблеми, които трябва да се решават сега и политиците са тези, които трябва да го направят. Нужно е смело политическо лидерство, подчерта тя. \r\nПредседателят на Народното събрание припомни и основния приоритет на нашето председателство на ЕС – Западните Балкани и колко важно е в дневния ред на Съюза да бъде свързаността и инфраструктурата, които ще доведат до спокойствие в региона и в цяла Европа. \r\nЦвета Караянчева информира, че следващата година ще отбележим 140 години от първия български парламент, който е проправил пътя на страната ни към модерна европейска държавност и е образец как представители на българския народ, обединени заедно от общ идеал, могат да работят за постигане на общото благо в името на хората. И днес българският парламент е институция, призвана да взима важни решения за развитието на държавата, като в същото време гласува качествени закони, които да гарантират по-добър живот на гражданите, допълни председателят на Народното събрание. \r\nЧленът на Борда на Асоциацията Бригит Лангенхаген, посочи, че задача на страната ни като председател на ЕС е да търси отговор какво искаме на променим и какво да запазим в Съюза. Тя отбеляза, че догодина /2019/ ще се проведат избори за Европейския парламент и моментът е подходящ да започне дебатът по ключови за Европа въпроси. \r\nВ началото на срещата на гостите бе представен видеоклипът за българското председателство на Съвета на ЕС. \r\nДелегацията на Асоциацията на бившите членове на Европейския парламент проведе среща и с председателите на комисиите по външна политика и европейските въпроси Джема Грозданова и Кристиан Вигенин. По време на разговора бяха поставени и обсъдени въпроси, свързани с приемането на България в Шенген и с финансовата рамка на Европейския съюз след Brexit. Бяха засегнати и отношенията на България и на европейската общност с Русия и Турция. \r\nОсновният ни външнополитически приоритет в момента са възможностите за европейска перспектива на страните от Западните Балкани, подчерта председателят на Комисията по външна политика Джема Грозданова и допълни, че работата по тази тема ще продължи и по време на председателството на Съвета на ЕС от Австрия и Румъния. Ако Европейският съюз е наистина глобален политически фактор, няма как да изпусне от погледа си Западните Балкани, отбеляза тя. \r\nКристиан Вигенин запозна чуждестранните гости с дейността на оглавяваната от него Комисия по европейските въпроси и контрол на европейските фондове, както и с работата на законодателната институция за въвеждането на европейско право. Той допълни, че парламентарната комисия следи за това дали новото законодателство, което се предлага, съобразява принципите на пропорционалност и субсидиарност. По отношение на приемането на България в Шенгенското пространство Кристиан Вигенин отчете, че страната ни отдавна е изпълнила всички изисквания и това е признато от Европейската комисия, Европейския парламент и от почти всички страни-членки в Европейския съюз. В същото време България доказа, че  по един отличен начин контролира външната граница на ЕС и нашето участие и пълният достъп до механизмите на Шенген ще даде повече сигурност на пространството, добави той. \r\nНародният представител и заместник-председател на Комисията по европейски въпроси и европейските фондове Петър Петров заяви, че няма българин, който да не оценява ролята на средствата от общия европейския бюджет и кохезионните фондове, които впоследствие чрез различни механизми идват в България. По думите му солидарността е  изключително важна в ЕС и оставянето на страната ни извън Шенген води до сериозни загуби и вреди за българската икономика.", "date": "2018.06.04", "title": "Председателят на Народното събрание Цвета Караянчева: Трябва ни по-силен, по-жизнен и по-единен Европейски съюз"}
{"url": "http://www.focus-news.net/news/2018/06/04/2529813/ministar-predsedatelyat-boyko-borisov-razgovarya-s-premiera-na-kosovo-ramush-haradinay.html", "text": "Министър-председателят Бойко Борисов проведе среща с премиера на Косово Рамуш Харадинай в Тирана. Двамата правителствени ръководители разговаряха в рамките на срещата по Процеса Акаба по въпросите на Балканите в албанската столица по искане на Харадинай. Това съобщиха от правителствената информационна служба.\r\nРамуш Харадинай изтъкна лидерската позиция на българския премиер за фокусиране на вниманието на Европа върху страните от Западните Балкани и благодари за усилията на българското председателство за постигане на напредък в интеграцията на държавите от този регион. Харадинай изрази готовността на страната му да помага за продължаване на партньорството за реализацията на балканските проекти. \r\nБойко Борисов и Рамуш Харадинай обсъдиха транспортните проекти за свързаност на страните на Балканите. Акцент в разговора беше изграждането на Коридор №8, който ще свърже Адриатическо с Черно море. „Необходима е много работа, ако искаме да развием държавите си и да свържем региона с Европа“, каза още българският премиер. По думите му значението и ползите от реализирането на проектите за свързаността на страните от региона ще допринесат както за подобряване на живота на народите, така и за задълбочаване на добросъседските отношения в тази част на континента. „Това е задължително условия за постигането на добра икономика, стабилност, сигурност и просперитет на Балканите“, посочи още българският министър-председател.", "date": "2018.06.04", "title": "Министър-председателят Бойко Борисов разговаря с премиера на Косово Рамуш Харадинай"}
{"url": "http://www.focus-news.net/news/2018/06/04/2529814/eso-dari-osem-imota-na-obshtina-boychinovtsi-s-koito-da-podkrepi-semeystvata-koito-izgubiha-domovete-si-v-opustoshitelen-pozhar-v-kraya-na-minalata-godina.html", "text": "Електроенергийният системен оператор реши да дари на Община Бойчиновци осем апартамента, собственост на дружеството, след като научи за пожара на 24 декември 2017 година, направил цял триетажен блок в града необитаем. Стихията е изпепелила 4 апартамента, а поне още толкова са били наводнени при гасенето на пожара. За да подпомогне пострадалите семейства, ръководството на ЕСО взе решение да дари 8 апартамента на Общината. Това съобщиха от пресцентъра на дружеството. \r\nАпартаментите от по 60 кв.м. са разположени в два блока в спокоен район на града с много зеленина. \r\nКметът на Община Бойчиновци Светлин Сретениев изрази своята признателност към ЕСО за подкрепата, която ще осигури домове на пострадалите семейства.", "date": "2018.06.04", "title": "ЕСО дари осем имота на Община Бойчиновци, с които да подкрепи семействата, които изгубиха домовете си в опустошителен пожар в края на миналата година"}
{"url": "http://www.focus-news.net/news/2018/06/04/2529820/blagoevgrad-tsentarat-za-lichnostno-i-tvorchesko-razvitie-na-detsata-na-grada-organizira-razlichni-zanimaniya-prez-lyatoto.html", "text": "Лятна академия към Центъра за личностно и творческо развитие на децата на Благоевград ще предлага различни занимания за децата на областния център през месец юни. Това съобщиха от пресцентъра на Община Благоевград. От 18 юни до 29 юни в рамките от  10:00 до 18:00 часа, от понеделник до петък, школите към ЦЛТРДБ ще приемат малките ентусиасти в кв. „Вароша“.  Заниманията ще се водят от преподаватели към Центъра за личностно и творческо развитие на децата на Благоевград.\r\nЛетните занимания са безплатни за всички желаещи и няма срок за записване.  \r\n\"Лятна академия\" 2018 година обединява школите по декоративно приложно изкуство, мода и дизайн, стъклопис. Занятия ще предлагат и школите по изобразително изкуство,  керамика и народни танци.  Школата по балет също ще отвори вратите си за малките балерини. \r\nВсички занятия ще се провеждат по предварително изготвен график.", "date": "2018.06.04", "title": "Благоевград: Центърът за личностно и творческо развитие на децата на града организира различни занимания през лятото"}
{"url": "http://www.focus-news.net/news/2018/06/04/2529816/memorandum-za-satrudnichestvo-be-ratifitsiran-v-sofiya-mezhdu-stopanska-akademiya-dimitar-a-tsenov-svishtov-i-natsionalna-kompaniya-industrialni-zoni.html", "text": "Меморандум за сътрудничество бе ратифициран в София между Стопанска академия „Димитър А. Ценов”-Свищов и „Национална Компания Индустриални Зони” ЕАД. Това съобщиха от пресцентъра на Стопанскаta академия. Договорът подписаха ректорът на свищовското висше училище доц. д-р Иван Марчевски и изпълнителният директор на НКИЗ – Антоанета Барес. Според клаузите в документа, двете страни се споразумяха да си помагат в подготовката и реализацията на младите хора, които завършват свищовската академия, чрез професионални стажове или постоянна заетост в компании, които работят в индустриалните зони на НКИЗ. Целта на партньорството е преодоляване на младежката безработица и недостига на квалифицирани специалисти в ключови сектори.\r\nДоговорът поставя началото и на включването на СА „Д. А. Ценов” – Свищов в проект „Fast Tracking Success”. Проектът цели осигуряване на условия за ускорено професионално изграждане на младите специалисти, които излизат от университетите, чрез предоставяне на възможности за стажове и постоянна заетост в чуждестранни компании в зоните от портфолиото на НКИЗ. Параметрите на сътрудничество между компанията и университетите предвиждат двустранен обмен на информация в подкрепа на процеса по осигуряване на необходимите на инвеститора кадри. Замисълът на проекта се заключава в допринасяне за изграждането на висококвалифицирани кадри – млади специалисти, които да работят в условията на високи стандарти, каквито поддържат чуждестранните инвеститори. По този начин те ще могат да изградят ценни професионални умения, които ще отговарят на нуждите на съответната компания. В същото време, това е инвестиция в човешки капитал, която в дългосрочен план ще повиши значително нивото на българските специалисти.\r\nСред ползите за инвеститорите от проекта се предвижда лесен достъп до актуална информация за подготвяните от университетите кадри от всички специалности, както и до техните кариерни центрове за директно наемане на специалисти. Компаниите ще имат възможност чрез НКИЗ да правят и „заявки” към университетите за специалистите, които търсят.\r\nУниверситетите, които се включват в проекта „Fast-tracking Success” ще създават добавена стойност за своите студенти чрез предоставяне на възможности за добра реализация във водещи компании. Посредством системния обмен на информация, те ще добиват и реална представа за нуждите на бизнеса от конкретни кадри, което ще позволи по-ефективното планиране на предлаганите програми. Това взаимодействие ще доведе до намаляване на разминаванията между търсене и предлагане, и подобряване на показателите за броя студенти от съответния университет, които намират професионална реализация по специалността си след завършване на своето образование. \r\n„Национална Компания Индустриални Зони” ЕАД е дружество от холдингов тип със 100% държавно участие в капитала, специализирано в изграждането на индустриални паркове, управление на индустриални зони и центрове за иновации, предоставяне на допълнителни услуги на инвеститорите. Компанията е създадена с цел осъществяване на стратегията на българското правителство за развитие на икономиката и подпомагане притока на преки чуждестранни инвестиции в България.\r\nНКИЗ оперира в четири действащи зони – Свободни зони Русе, Видин и Свиленград и Транзитна търговска зона – Варна, и развива пет допълнителни индустриални терена в градовете Божурище, Бургас, Карлово, Телиш (Плевен) и Варна. В напреднал стадий на развитие са Икономическа зона София-Божурище и Индустриален и логистичен парк Бургас. В своята дейност, насочена към изграждане на модерни индустриални паркове и привличане на чуждестранни инвеститори, НКИЗ сътрудничи активно със съответните държавни институции, неправителствени организации и бизнес сдружения.", "date": "2018.06.04", "title": "Меморандум за сътрудничество бе ратифициран в София между Стопанска академия „Димитър А. Ценов”-Свищов и „Национална компания Индустриални зони”"}
{"url": "http://www.focus-news.net/news/2018/06/04/2529818/ministar-krasen-kralev-shte-proiznese-klyuchova-rech-sreshtu-sportnite-manipulatsii-v-evropeyskiya-parlament-na-5-yuni.html", "text": "Министърът на младежта и спорта Красен Кралев ще бъде сред ключовите оратори в панела на високо равнище „Време е да действаме за Европа срещу спортни манипулации“. Това съобщиха от пресцентъра на министерството. Събитието ще се проведе утре, 5 юни 2018 г., в Европейския парламент (ЕП) в Брюксел. Красен Кралев, еврокомисарят по спорта, младежта, културата и образованието Тибор Наврачич и заместник-генералният секретар на Съвета на Европа Габриела Батани-Драгони ще открият форума.\r\nОсновният фокус на конференцията ще бъде т.нар. Конвенция на Маколин, която се отнася за манипулиране на спортни състезания. Документът беше приет през септември 2014 г. с цел да се създаде международна система от мерки срещу уреждането на мачове. За да бъде приета на равнище ЕС, е необходимо единодушие в Съвета. Досега Конвенцията е спечелила подкрепата на всички държави-членки на ЕС, с изключение на Малта, което  спира процеса.\r\nМинистър Кралев бе поканен да изнесе основната встъпителна реч на събитието от евродепутата Богдан Вента, който през 2017 г. бе назначен от Комисията по култура и образование на ЕП за докладчик по законодателното предложение на ЕС относно сключването на Конвенцията на Маколин от Съюза.\r\nПо време на форума ще бъде проведена дискусия между представители на букмейкърите, регулаторните органи за залагания, Интерпол, съдебните органи, спортните организации и спортистите.", "date": "2018.06.04", "title": "Министър Красен Кралев ще произнесе ключова реч срещу спортните манипулации в Европейския парламент на 5 юни"}
{"url": "http://www.focus-news.net/news/2018/06/04/2529815/ministar-nikolay-nankov-startat-na-obrazovatelno-patriotichnata-kampaniya-moyat-grad-e-moyata-krepost-v-shumen-nadmina-ochakvaniyata-mi.html", "text": "Стартът на образователно-патриотичната кампания „Моят град е моята крепост“ в Шумен надмина очакванията ми. Това заяви пред журналисти в Шумен министърът на регионалното развитие и благоустройството Николай Нанков след края на първия полуфинал на образователно-патриотичната кампания „Моят град е моята крепост“, предаде репортер на Радио „Фокус“ – Варна. „Креативна и позитивна кампания, в пъти надмина очакванията ми и като емоция, и като заряд. Изключително вълнуващо мероприятия, трябва да се замисляме повече за възпитанието и моралните ценности, които трябва да предаваме на нашите деца. Като регионално министерство ние искаме да създадем усещането на бъдещите поколения, че в родните им места се случват положителни неща. Всеки български град, община, областен център има перспектива за развитие, хората трябва да остават по родните си места, трябва да познават историята, настоящето и бъдещето. Неслучайно избрахме Шумен - люлката на българската държавност. Атмосферата, зарядът, емоцията сред децата беше невероятна. Очаквах от децата повече, специално във фолклорната част. В бъдещите образователни програми трябва да се наблегне на фолклора в часовете по музика“, заяви министър Нанков. \r\nВ рамките на кампанията ще се проведат още четири събития в градовете Кюстендил, Стара Загора, Габрово и София. Утре предстои полуфиналът в Кюстендил, където ще се състезават отборите от области София-град, София-област, Перник, Пазарджик, Благоевград и Кюстендил. След лятната ваканция ще се състоят другите два полуфинала – в Габрово и в Стара Загора, а през ноември ще е големият финал в София. \r\nМарияна ВАЛЕНТИНОВА", "date": "2018.06.04", "title": "Министър Николай Нанков: Стартът на образователно-патриотичната кампания „Моят град е моята крепост“ в Шумен надмина очакванията ми"}
{"url": "http://www.focus-news.net/news/2018/06/04/2529810/faktor-makedoniya-goreshtata-liniya-zaev-tsipras-koga-shte-se-sastoi-planiraniyat-telefonen-razgovori.html", "text": "В Скопие и Атина очакват с нетърпение планираното провеждане на телефонния разговор между министър-председателите Зоран Заев и Алексис Ципрас, коментират в редакцията на македонското електронно издание „Фактор“.\r\nЗасега все още няма информация кога ще се състои разговорът, но лидерът на кабинета в Скопие вече подчерта, че най-напред следва да бъдат решени някои технически проблеми, които остават в преговорите за името на Македония. \r\nВсе още не е ясно дали дори този разговор ще се състои и дали все пак няма да бъде отложен. Дори и да да се развие подобен сценарий, до средата на месеца двамата премиери трябва да се срещнат в Преспа, след като бъде потвърдено постигането на договор между двете държави. \r\n„Няма да има споразумение, ако Скопие не приеме erga omnes и промяната на Конституцията\", предупреди говорителят на гръцкото правителство Димитрис Цанакопулос  пред репортери в Атина.\r\nПозовавайки се на източници от правителството, атинският вестник „Ефемерида“ пише, че потвърждаването на договореностите във връзка с името се намира на „много критичен етап, с много обрати, които се случват минута по минута\".Тереза Герова", "date": "2018.06.04", "title": "„Фактор“ (Македония): Горещата линия Заев-Ципрас: Кога ще се състои планираният телефонен разговор?"}
{"url": "http://www.focus-news.net/news/2018/06/04/2529817/reuters-noviyat-premier-na-ispaniya-ne-planira-provezhdaneto-na-predsrochni-izbori.html", "text": "Новият министър-председател на Испания Педро Санчес не предвижда провеждането на предсрочни парламентарни избори в страната. Това заяви водещ съветник на лидера на кабинета в Мадрид, предава Reuters.\r\nСанчес ще представи кабинета си в сряда, 6 юни, а първото заседание на новото испанско правителство ще се състои в последния работен ден на седмицата, разкриха източници от редиците на Испанската социалистическа работническа партия. Към настоящия момент няма спекулации около възможните кандидати за министерските кресла. Известно е обаче, че Санчес планира ресорите да са разделени по равно между представители на двата пола. Тереза Герова", "date": "2018.06.04", "title": "Reuters: Новият премиер на Испания не планира провеждането на предсрочни избори"}
{"url": "http://www.focus-news.net/news/2018/06/04/2529821/organizirana-ot-ministerstvoto-na-turizma-inspektsiya-pokaza-che-e-osiguren-peshehoden-dostap-do-plazh-koral.html", "text": "Експерти на Министерството на туризма направиха инспекция на морски плаж „Корал“ със съдействието на Община Царево. Това съобщиха от пресцентъра на министерството. Проверката е по разпореждане на министър Николина Ангелкова и е по повод сигнал, че няма пешеходен достъп до ивицата. При инспекцията на място беше установено, че до плажа за природосъобразен туризъм „Корал“ има два пешеходни достъпа, единият от които минава през общински път. Има възможност за пешеходно преминаване и през частния терен, като собствениците на имота увериха, че през летния сезон няма да възпрепятстват туристите да преминават пеша, за да стигат до плажа. Предстои още една проверка с ръководството на РДНСК гр. Бургас. Според регламентите на Закона за устройство на Черноморското крайбрежие (ЗУЧК) задължително трябва да бъде подсигурен пешеходен достъп до всички морски плажове и за „Корал“ изискването е спазено.\r\nПроверките за спазване на правилата за управление и стопанисване на морските плажове вече започнаха. Тази година контролът как концесионерите и наемателите изпълняват договорите си ще бъде още по-силен, за да бъде осигурена безопасна почивка на туристите.", "date": "2018.06.04", "title": "Организирана от Министерството на туризма инспекция показа, че е осигурен пешеходен достъп до плаж „Корал“"}
{"url": "http://www.focus-news.net/news/2018/06/04/2529826/deutsche-welle-ks-na-moldova-prizna-zakona-za-borba-s-ruskata-propaganda-za-saotvetvasht-na-osnovniya-zakon.html", "text": "Конституционният съд на Молдова призна за съответстващ на Основния закон на страната т.нар. Закон за борба с руската пропаганда, като отхвърли внесената от държавния глава на републиката Игор Додон жалба, предава Deutsche Welle в руската си редакция, като уточнява, че решението на съда е окончателно и влиза в сила от момента на приемането му.\r\nПрез декември миналата година парламентът на Молдова прие поправки в Кодекса за телевизия и радио, които предвиждат забрана за излъчване в страната на информационни, информационно-аналитични, политически и военни предавания от страни, които не са ратифицирали Европейската конвенция за трансграничното излъчване. Русия подписа документа през 2016 г., но така и не го ратифицира.\r\nДодон отказа да подпише закона, включително след като парламентът го прие повторно. След това КС временно отстрани от длъжност президента, а председателят на парламента подписа закона в качеството си на временно изпълняващ длъжността на държавен глава на Молдова.\r\nЗаконът влезе в сила на 12 февруари тази година, припомнят от редакцията.Тереза Герова", "date": "2018.06.04", "title": "Deutsche Welle: КС на Молдова призна Закона за борба с руската пропаганда за съответстващ на Основния закон"}
{"url": "http://www.focus-news.net/news/2018/06/04/2529828/api-vremenno-dvizhenieto-po-pat-ii-55-veliko-tarnovo-gurkovo-v-rayona-na-selo-vaglevtsi-se-osashtestvyava-v-edna-lenta-poradi-katastrofa.html", "text": "Временно движението по път II-55 Велико Търново - Гурково (Прохода на Републиката) в района на село Въглевци се осъществява в една лента поради катастрофа. Това съобщиха от пресцентъра на \"Пътна инфраструктура\" (АПИ) и призоваха шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.06.04", "title": "АПИ: Временно движението по път II-55 Велико Търново - Гурково в района на село Въглевци се осъществява в една лента поради катастрофа"}
{"url": "http://www.focus-news.net/news/2018/06/04/2529824/sporat-s-mpts-edna-ot-temite-na-razgovorite-na-vselenskiya-patriarh-s-aleksis-tsipras-i-prokopis-pavlopulos.html", "text": "Вселенската патриаршия е доволна от развитието на събитията с македонската църква и от искането й да влезе в семейството на останалите православни църкви под името Охридска архиепископия, предава скопската електронна медия Press 24, като отбелязва, че темата е засегната в рамките на проведените в понеделник срещи на Вселенския патриарх Вартоломей с министър-председателя на Гърция Алексис Ципрас и държавния глава на страната Прокопис Павлопулос, а също и с предстоятеля на Гръцката православна църква Йеронимос.\r\nОт Македонската православна църква-Охридска архиепископия (МПЦ-ОА) засега не са коментирали срещите. Предполага се, че се работи за съгласуване на действията по отношение на искането на МПЦ-ОА за признаване на автокефалността й от Вселенската патриаршия. Съответното искане бе изложено в две писма – от македонската църква и от самия премиер на Македония Зоран Заев.\r\nВ късните часове на миналата сряда, 30 май, „Ромфеа\", едно от най-влиятелните църковни издания в Гърция обяви, че Македонската православна църква-Охридска архиепископия (МПЦ-ОА) е изпратила писмо до Вселенската патриаршия, чрез което изисква признаване на автокефалността й и приемане в лоното й. Посочено бе, че МПЦ-ОА е поискала ново име, което няма да съдържа термина „Македония“. Съгласно разпространената информация, МПЦ-ОА пожелала да бъде преименувана в „Охридска и на Юстиниана Прима архиепископия\".\r\nВселенската патриаршия потвърди информацията за изпратеното писмо и подчерта в изявление, че освен искането на МПЦ-ОА, писмо до седалището й е пристигнало и от македонския министър-председател Зоран Заев, който е поискал от Синода на Вселенската патриаршия да върне МПЦ-ОА в каноничния ред под името Охридска архиепископия. Уточнено бе, че писмото му е било изпратено още преди месец. В официалното съобщение от Вселенската патриаршия се отбелязва, че искането на МПЦ-ОА за решаване на каноничния й статут ще бъде разгледано. \r\nОт МПЦ-ОА бяха категорични, че единственото, което са поискали, е признаване на автокефалността й от „Константинопол“. А правителството в Скопие уверяват, че премиерът Зоран Заев съвсем не е искал заличаване на думата „Македонска“ от името на църквата. Тереза Герова", "date": "2018.06.04", "title": "Спорът с МПЦ – една от темите на разговорите на Вселенския патриарх с Алексис Ципрас и Прокопис Павлопулос"}
{"url": "http://www.focus-news.net/news/2018/06/04/2529822/yordan-arabadzhiev-sayuz-na-mezhdunarodnite-prevozvachi-apelirame-kam-balgarskite-polititsi-da-vpregnat-vsichkite-si-usiliya-da-zashtityat-edin-realno-rabotesht-bransh-v-ikonomika.html", "text": "Апелираме към българските политици да впрегнат всичките си усилия и енергия да защитят един реално работещ бранш в икономика.  Това каза изпълнителният  директор на Съюза на международните превозвачи Йордан Арабаджиев в интервю за Агенция „Фокус“ във връзка с пакета \"Мобилност\". Той поясни, че каквито и мерки да се предприема в  защитата националния интерес, превозвачите ще ги адмирират.\r\n„Тръгнахме да готвим и предложихме компромисни текстове, които не нарушават основната според нашите западноевропейски колеги концепция на мобилния пакет, но наблюдаваме нещо съвсем различно. Въпреки че те декларират, че трябва да се търси компромис, отстояват своето мнение без дори да могат да отговорят на съвсем простички въпроси като защо се прави това нещо и как ще сработи. Все още няма ясни правила по какъв начин ще се осъществява и контролът върху този мобилен пакет. Ние сме изумени от това, че ЕК предлага един законодателен акт, без тя самата да е наясно по какъв начин той ще бъде прилаган“, каза Арабаджиев. Той изрази надежда все пак да има и разумни политици в европарламента, които не са в източната част на Европа.\r\nДеница КИТАНОВА", "date": "2018.06.04", "title": "Йордан Арабаджиев, Съюз на международните превозвачи: Апелираме към българските политици да впрегнат всичките си усилия да защитят един реално работещ бранш в икономика"}
{"url": "http://www.focus-news.net/news/2018/06/04/2529829/plovdiv-politicheska-partiya-abv-predstavi-kongresnite-si-rezultati-v-grada.html", "text": "Политическа партия АБВ представи конгресните си резултати в Пловдив по време на пресконференция, предаде репортер на Радио „Фокус“ – Пловдив. Те бяха обявени от лидера на партията Румен Петков. „Заместник-председателят Владимир Маринов ще отговаря за регионалните политики и изборното законодателство и подготовката ни за участие в изборите по принцип. Имаме насрочени евро избори за 26 май догодина и избори за местно управление, които са в края на октомври и началото на ноември следващата година“, каза Румен Петков. Георги Илчев ще представлява пловдивската организация. \r\n„Това е вторият град в България и за нас е изключително важно той да бъде представен в ръководните ни органи. Той е юрист, специалист в изборните процеси. Той ще се занимава с оценката на изборното законодателство, подготовката ни за участие в предстоящите избори, правната консултация на политическа партия АБВ и законодателните ни инициативи и оценка на действащото сега законодателство. В това число и взаимоотношенията ни с институциите, които са свързани с правораздаването“, каза Румен Петков. Той изрази голямото си удовлетворение от избрания ръководен орган на партията.  Възрастовият състав на националния съвет на партията. 15 % са до 35 годишна възраст, 59% са между 35 и 55 годишна възраст, 25% са тези между 55-65 години и над 65 годишна възраст са 5%. „Това е една изключително и стабилна основа, която е формирана от активни хора. Те са във възраст, в която може да се очаква и да се търси от тях продукция и с много добра образователна подготовка има – 15 инженери, 18 юристи, 19 икономисти, 7 лекари“, каза Румен Петков. По думите му между тях има много силно академично представителство. 23 са хабилитираните членове на Националния партиен съвет-от тях 4 професори, 3 доценти, 7 доктори на науката, 4 докторанти, млади специалисти и членове на клуба на младия учен към Академията 5 човека. Петков коментира, че това е много сериозен залог за активна работа на националния партиен съвет. \r\n„Утре имаме заседание на изпълнителното бюро и ще планираме следващото заседание на Националния съвет, на което ще изградим и помощните органи, комисии и обществени съвети, чрез които ще търсим и разширение на гражданското начало в работата на партията. Ние сме единствената партия, която съумя за последните години да наложи структурирането и изграждането на граждански съвет“, каза Румен Петков. Той коментира, че за председател на гражданския съвет на партията е избран професор Любомир Халачев, който има два мандата като ректор на НАТФИЗ. „Това е човек с изключително сериозно име, с биография, авторитет, опит, докторант, специализант на редица учебни заведения в САЩ и в Западна Европа. Той е с много богата култура и с много голям авторитет“, каза Румен Петков. Той коментира, че е избрал в Пловдив да представи конгресните резултати не партията не само защото е вторият град в България, но и защото Пловдив е особен център на българщината. „Пловдив е център на Българското национално достойнство, носител на много образователни и културни традиции. Всъщност Пловдив е вселена, защото има от всичко достатъчно-спорт, култура и икономика “, допълни Румен Петков.\r\nВесела КРЪСТЕВА", "date": "2018.06.04", "title": "Пловдив: Политическа партия АБВ представи конгресните си резултати в града"}
{"url": "http://www.focus-news.net/news/2018/06/04/2529823/vitsepremierat-ekaterina-zaharieva-prie-delegatsiya-na-konstitutsionniya-sad-na-republika-makedoniya.html", "text": "ВВицепремиерът и министър на външните работи Екатерина Захариева прие делегация на Конституционния съд на Република Македония, водена от неговия председател Никола Ивановски. На срещата присъстваха и председателят на Конституционния съд на Република България Борис Велчев, по чиято покана се осъществява посещението на македонската делегация, както и съдии от българския Конституционен съд. Това съобщиха от пресцентъра на Министерството на външните работи.\r\n„Радвам се, че мога да ви приветствам тук и благодаря на председателя Борис Велчев, че са отправили тази покана към Вас“, обърна се министър Захариева към българските и македонските конституционни съдии. Тя подчерта, че през последните месеци се провеждат много срещи между представители на различните власти на Република България и Република Македония и сътрудничеството между двете страни се развива интензивно на различни нива. По думите на Захариева това е поредното доказателство за положителните резултати от усилията на правителствата на премиера Борисов и премиера Заев за изграждането на добросъседски и партньорски отношения между двете страни.\r\n„Тръгнахме от много ниско ниво, но само за осем месеца успяхме да преодолеем някои от проблемите по между си и да изградим истинско доверие. Това е добра основа и допълнителен стимул за активизирането на контактите между бизнеса и гражданите, които вече откликват на постигнатото на политическо ниво“, изтъкна първият ни дипломат. Тя посочи като пример данните за сериозен ръст в двустранния стокообмен, най- високият за последните 10 години – 11 %, както и ръст в областта на туризма. Вицепремиерът Екатерина Захариева представи пред гостите си усилията, които България полага като председател на ЕС за европейската перспектива на страните от Западните Балкани. Тя припомни резултатите от Срещата на върха, на която страна ни бе домакин през май. „Радвам, се че тази необратимост на европейската перспектива на Западните Балкани, за която работихме толкова много се случи и този приоритет ще бъде продължен и от следващите председателства на ЕС“, отбеляза министър Захариева. \r\nПо време на срещата Никола Ивановски представи структурата, устройството и компетенциите на ръководения от съдебен орган. Той изтъкна и доброто сътрудничество между Конституционния съд на Република Македония и колегите им от българска страна.\r\n„Като българин съм много горд от това, което правителството ни върши през последните месеци“, заяви председателят на българския Конституционен съд Борис Велчев, като изрази надежда започнатото от страната ни като председател на ЕС да бъде продължено и Република Македония да постигне членство в ЕС. \r\nОт своя страна министър Захариева подчерта, че подкрепата ни към Република Македония няма да приключи с шестте месеца на Председателството. „България е безкористна и искрена в помощта си. Искаме всички наши съседи да са стабилни и проспериращи“, изтъкна тя.", "date": "2018.06.04", "title": "Вицепремиерът Екатерина Захариева прие делегация на Конституционния съд на Република Македония"}
{"url": "http://www.focus-news.net/news/2018/06/04/2529827/filip-aleksiev-holding-bdzh-darzhavata-shte-otpusne-20-mln-lv-kato-finansova-pomosht-koyato-shte-posluzhi-za-plashtane-na-obligatsionerite-za-sgradata-na-bdzh.html", "text": "Държавата ще отпусне 20 млн. лв. като финансова помощ, която ще послужи за плащане на облигационерите за сградата на БДЖ. Това каза финансовият директор на „Холдинг БДЖ“ Филип Алексиев във връзка с обявената за продажба от ЧСИ сграда на БДЖ в центъра на София, предаде репортер на Агенция „Фокус“.\r\n„Наскоро облигационерите решиха да пуснат за продан половината сграда, тъй като другата половина е собственост на БДЖ. Не бих казал, че това е извиване на ръце, но е инструмент от тяхна страна за по-добри позиции в рамките на преговорите, които се водят за окончателно решаване на втория облигационен заем“, каза още той.\r\nАлексиев уточни, че в БДЖ е постъпило писмо от облигационерите с няколко условия. „Едното е до края на юни да се платят парите, по които „БДЖ - Пътнически превози“ е осъдена – 20 млн. евро. Второто е „БДЖ – Пътнически превози“ да стъпи като доброволен съдлажник, за да се избегнат разходи по следващи дела. Ако се изпълнят тези условия, те са съгласни незабавно да дойдат на преговори при нас за разсрочване и евентуално намаляване на част от лихвената тежест, разноските по делото и др.“, коментира финансовият директор на БДЖ.\r\nПо думите му предстои да бъдат отпуснати от държава 20 млн. лв. на БДЖ като възмездна финансова помощ, която ще послужи за плащане на облигационерите. „Водят се разговори и за възможностите за цялостно решение на проблема с облигационния заем, така че считаме, че има всички основания да вървим в посока постигане на някакво взаимно приемливо споразумение. Основните облигационери са няколко големи западноевропейски финансови институции. Оптимист съм, че ще запазим сградата, защото досега винаги сме поддържали добър диалог с облигационерите“, каза още Алексиев и уточни, че счита, че ще намери компромисен вариант, за да се постигне компромис.\r\n„Първоначалните уверения от държавата са, че ще бъдат отпуснати поетапно 20 млн. евро. Облигационерите знаят, че няма как да погасим целия заем от 40 млн. евро наведнъж, така че са готови на компромиси. Всяка една съвременна държава, ако иска да има съвременна железница, която да е гръбнака на транспорта, следва да отделя съответните ресурси, така че тя да бъде конкурентоспособна“, коментира Алексиев и обясни, че очаква, че в рамките на месеца, който предстои, с помощта на държавата дружеството ще съумее да отговори на минималните искания на облигационерите, така че да започнат преговори за подписване на споразумение за разсрочване на задълженията.\r\nЦветилена СИМЕОНОВА", "date": "2018.06.04", "title": "Филип Алексиев, „Холдинг БДЖ“: Държавата ще отпусне 20 млн. лв. като финансова помощ, която ще послужи за плащане на облигационерите за сградата на БДЖ"}
{"url": "http://www.focus-news.net/news/2018/06/04/2529831/veliko-tarnovo-nyama-postradali-v-katastrofata-v-prohoda-na-republikata.html", "text": "Катастрофа затруднява движението в Прохода на Републиката. Това съобщи за Радио „Фокус“ – Велико Търново Марияна Христова, говорител на Областна дирекция на МВР - Велико Търново. Произшествието е станало около 15.00 часа, в района на село Въглевци. „По първоначална информация товарен автомобил, с прикачено полуремарке, управляван от турски гражданин, движещ се в посока от Велико Търново към Стара Загора, е навлязъл в насрещната лента. В следствие на това се е ударил в крайпътен скат. Пострадали няма. В района има разлив на нафта. Уведомени са компетентните служби“, поясни Марияна Христова. Движението в участъка  се регулира от екипи на „Пътна полиция“.\r\nЛуиза ТРАНЧЕВА", "date": "2018.06.04", "title": "Велико Търново: Няма пострадали в катастрофата в Прохода на републиката"}
{"url": "http://www.focus-news.net/news/2018/06/04/2529832/varna-velosipedist-e-s-opasnost-za-zhivota-sled-intsident-na-bul-vasil-levski.html", "text": "Велосипедист е отведен в болница в много тежко състояние с опасност за живота, след като е бил ударен от автомобил на бул. „Васил Левски“. Това съобщи за Радио „Фокус“-Варна дежурният в сектор „Пътна полиция“ при ОДМВР-Варна. По думите му пострадалият е блъснат около 12.00 часа. Докато се е движел в колона от автомобили по булеварда, колоездачът е застигнат от кола. Вследствие на удара човекът е със сериозно нараняване на главата.\r\nДиана СТОЕВА", "date": "2018.06.04", "title": "Варна: Велосипедист е с опасност за живота след инцидент на бул. „Васил Левски“"}
{"url": "http://www.focus-news.net/news/2018/06/04/2529833/radio-svobodna-evropa-makedoniya-aleksis-tsipras-i-patriarh-vartolomey-sa-razgovaryali-za-statuta-na-mpts.html", "text": "Църковният аспект на проблема между Македония и Гърция е била една от темите, по които са разговаряли премиера на Гърция Алексис Ципрас и Вселенският патриарх Вартоломей на тяхната 80-минутна среща в премиерската палата, предава македонската редакция на Радио „Свободна Европа“, като се позовава на информация от МИА.\r\nЦипрас е изказал похвали за усилията на Вселенската патриаршия да намери решение на проблема, докато Вартоломей заяви, че църквата работи за всеправославно обединение и сътрудничество.\r\n„По отношение на църквата на Скопие, въпросът за който споменавате е в рамките на каноничните задължения на Вселенската патриаршия да се опитва да отстранява разколите, където и да се случват и да работи за всеправославно обединение и сътрудничество, каквото правим през всички тези години“, заяви първосвещеникът.\r\nПревод и редакция:", "date": "2018.06.04", "title": "Радио „Свободна Европа“ (Македония): Алексис Ципрас и патриарх Вартоломей са разговаряли за статута на МПЦ"}
{"url": "http://www.focus-news.net/news/2018/06/04/2529835/faz-berlin-poiska-obyasnenie-ot-vashington-za-izyavleniyata-na-noviya-amerikanski-poslanik-v-berlin.html", "text": "Федералното правителство на Германия поиска от Вашингтон обяснение за изявленията на новия американски посланик в Берлин Ричард Гренъл за засилването на десните сили в Европа, отбелязва националният ежедневник Die Frankfurter Allgemeine Zeitung. \r\nОсвен това, самият Гренъл ще трябва да отговаря за коментарите си следващата сряда, когато във външнополитическото ведомство в Берлин ще се състои официалната церемония по встъпването му в длъжност.\r\nЗа какво става въпрос? Пред консервативната платформа Breitbart американският дипломат заяви: „Мисля, че избирането на Доналд Тръмп просто даде право на хората да кажат, че няма да позволят на политическата класа (в Европа) да реши кой ще спечели и кой ще се кандидатира за избори\" в САЩ. \r\nГренъл заяви, че е свързан с редица консерватори в Европа. „Наистина искам да укрепна другите консерватори в цяла Европа\". Съответните коментари в Берлин считат за необичайни за дипломатическите среди. \r\n„Гражданите на Европа не се оставят на един васал на Тръмп да им казва как да гласуват. Американският посланик, който се забърква в подобни спорове, просто не стои на мястото си\", написа вицепредседателят на Германската социалдемократическа партия (ГСДП) Торстен Шафер-Гюмбел в социалната мрежа „Туитър“. \r\nРичард Гренъл, избраният от Доналд Тръмо нов дипломатически представител на САЩ в Германия, официално прие длъжността в началото на май.\r\nВицепрезидентът на САЩ Майк Пенс увери, че Гренъл е квалифициран за бъдещата си мисия и ще допринесе за укрепването отношенията между двете страни. 51-годишният е считан за един от първите и най-силни поддръжници на курса за външната политика на Тръмп.\r\nСенатът на САЩ одобри кандидатурата на Гренъл едва в края на месец април. Поста на дипломатически представител на Вашингтон в Берлин остана вакантен в продължение на почти 15 месеца. Донадл Тръмп издигна кандидатурата на 51-годишния Гренъл още през септември 2017 г., но изборът му предизвика рязка критика в редиците на демократите. \r\nИзбраникът на Тръмп бе обвинен в некоректни изказвания по адрес на жените, често пъти изразявани чрез съобщения в социалната мрежа „Туитър“. Освен това Гренъл си навлече гнева на мнозина с коментарите, че твърденията за руска намеса в президентските избори в САЩ са „раздути“. \r\nГренъл е съратник на Тръмп още от ранните стадии на предизборната му кампания. В миналото той е работил в продължение на седем години като председател на американската делегация в ООН. Още през 90-те години на миналия век призна публично своята сексуална ориентация. Защитава легализацията на еднополовите бракове.Тереза Герова", "date": "2018.06.04", "title": "FAZ: Берлин  поиска обяснение от Вашингтон за изявленията на новия американски посланик в Берлин"}
{"url": "http://www.focus-news.net/news/2018/06/04/2529830/filip-aleksiev-holding-bdzh-finansovoto-sastoyanie-na-bdzh-ako-izklyuchim-zadalzheniyata-kam-obligatsionerite-e-stabilno-no-bez-vazmozhnost-za-modernizatsiya.html", "text": "Финансовото състояние на БДЖ, ако изключим задълженията към облигационерите, е стабилно, но без възможност за модернизация. Това каза финансовият директор на „Холдинг БДЖ“ Филип Алексиев във връзка с обявената за продажба от ЧСИ сграда на БДЖ в центъра на София, предаде репортер на Агенция „Фокус“.\r\n„През последните години успяхме да уредим голяма част от дълговете на дружеството. В момента финансовото състояние на БДЖ, ако изключим задълженията към облигационерите, е стабилно и дава възможност да БДЖ да продължи услугата си, но без да модернизира наличния си състав или да закупи нов. Очакваме през следващите месеци, когато успеем да уредим въпроса с кредиторите, да се посегне към дългоочакваната модернизация на БДЖ и на услугата, която предлага. Всички задължения на дружеството са 370 млн. лв. към момента, като просрочените от тях са само към облигационерите – заемът, който беше теглен през 2007 г. и трябваше да се изпати до 2017 г. Той беше рефинансиращ за мотриси, с него са покрити няколко дългосрочни задължения и една част е използвана и за ремонт на товарни вагони“, каза още Алексиев и обясни, че до момента като временна възмездна помощ от държавата са отпуснати около 92 млн. лв. „Предстоящите трансфери, които ще получим от държавата, също ще бъдат под формата на временна държавна помощ, които трябва да бъдат върнати на държавния бюджет“, посочи той.\r\nЦветилена СИМЕОНОВА", "date": "2018.06.04", "title": "Филип Алексиев, „Холдинг БДЖ“: Финансовото състояние на БДЖ, ако изключим задълженията към облигационерите, е стабилно, но без възможност за модернизация"}
{"url": "http://www.focus-news.net/news/2018/06/04/2529834/abv-nastoyava-za-ostavkata-i-na-ministar-emil-karanikolov-zaradi-sriva-v-proizvodstvoto-na-vmz-sopot-zavodat-mozhe-da-zagubi-2500-dushi-samo-do-avgust-alarmirat-ot-partiyata.html", "text": "АБВ настоява за оставката и на министър Емил Караниколов, заради срива в производството на ВМЗ „Сопот“. \r\nАБВ настоява за оставката и на икономическия министър Емил Караниколов, заради срива в производството на ВМЗ „Сопот“. Заводът може да загуби 2500 души само до август. Това заявиха от ръководството на партията по време на пресконференция в Пловдив, съобщиха от пресцентъра на ПП АБВ. „При това състояние на нещата простата истината е, че икономическият министър трябва да бъде изхвърлен или поне освободен веднага. Този човек преди една година извърши най-грубото посегателство в историята ни върху военно-промишления ни комплекс. Тогава ние от АБВ реагирахме много силно и категорично и това според мен доведе до спасяване на българското присъствие на пазари като Индия, Алжир и др. Но тогава икономическият министър заявяваше, че това, което прави е заради това да се прехвърлят пазари към ВМЗ, за да се стабилизира и укрепи предприятието, с което той, според мен, излъга и ръководството на завода, и работниците, и обществеността. ВМЗ „Сопот“ накупи много суровини и резервни части и резултата в крайна сметка е този, който виждаме в момента“, посочи председателят на партията Румен Петков. \r\n„По експертни оценки между април и август месец от ВМЗ „Сопот“ ще бъдат освободени между 2000 -2500 души. И аз също ще попитам, как това не прави впечатление на нито един народен представител от Пловдив. Пак казвам - този икономически министър е дълбоко вреден, не само за военно-промишления ни комплекс, а за икономиката ни като цяло. В този ред на мисли в „Арсенал“ Казанлък за същия период от време ще бъдат съкратени около 1000 души. Това се дължи на редица фактори - преустановяване на договори с определени държави, в които българското производство имаше ключова роля във въоръжаването и превъоръжаването, никаква реакция от страна на министъра на икономиката, който не е в състояние явно да защити нашия интерес, допълнителни негови действия, които водят до затягане и губене на пазарите  от нашата страна, което влияе върху всичките ни предприятия от ВПК. Т.е. серия от действия, които правят задължително искането на неговата оставка. Неразбираемото е в случая защо опозицията в лицето на БСП си мълчи по въпроса“, допълни Петков. \r\n„Учудващо е мълчанието и на управляващи, и на опозиция в българския парламент по отношение на състоянието на ВМЗ „Сопот“. От януари месец тази година до сега, официалната статистика сочи за този завод, че обемите реализирана продукция във финансово изражение са намалели три пъти в сравнение за същия период на миналата година. Печалбата за същия период за 2017 година е 28 милиона лева, а данните за тази година за първо тримесечие е 1 милион и 200 000 лева печалба. Нещо повече, по последната информация, с която разполагаме, за да нямат основание управляващите да се обясняват защо във ВМЗ се правят съкращения на персонал, се предприемат следните мерки. Намаляват се заплатите на служителите, като се минава на бонусна система, която предвид приключилите договори и липсата на нови такива, води до това, че работниците няма как да изпълнят тези норми заложени за получаване на бонусите им. И нормално се стига до реакцията те сами да напуснат. Или принципалът на предприятието в лицето на ресорния министър Караниколов, е направил нещата така, че хората сами да потърсят пътя си другаде и сами да напуснат. По наша информация към момента във ВМЗ „Сопот“ ежедневно напускат по около 5-6 души, а това е структуроопределящо предприятие за цялата област Пловдив“, посочи от своя страна зам.-председателят на партията и областен лидер на АБВ за Пловдив-област Владимир Маринов. \r\nТой засегна и темата с бъдещето на левицата в Пловдивска област. По думите му тя има нужда от единение, за да постигне много по-високи резултати от тези в момента. „Според наша информация има влязло в сила решение на ВАС, с което господин Радньо Манолов, кметът на община Брезово, е отстранен от длъжност. Няма да коментираме решението на съда, но резултатът е, че област Пловдив, с всичките си 17 общини и Пловдив-град, на практика вече остава само с двама кмета представители на левицата. Което не отговаря на възможностите и капацитета на самата левица. Би следвало да сме напълно наясно, че на следващите местни избори догодина, резултатите биха могли да бъдат много по-лоши и от това в момента“.\r\nОт АБВ алармираха и за лоша подготовка на град Пловдив по отношение на предстоящото домакинство на града за Европейска столица на културата. Повече информация по въпроса от партията ще предоставят идната седмица.", "date": "2018.06.04", "title": "АБВ настоява за оставката и на министър Емил Караниколов, заради срива в производството на ВМЗ „Сопот“, заводът може да загуби 2500 души само до август, алармират от партията"}
{"url": "http://www.focus-news.net/news/2018/06/04/2529825/afp-v-rusiya-osadiha-ukrainski-reporter-na-12-godini-zatvor-za-shpionazh.html", "text": "В Русия осъдиха украински журналист на 12 години в колония със строг режим, след като бе признат за виновен по обвинения в шпионаж, предава AFP, като припомня, че случаят предизвика острата реакция на Киев. \r\nЖурналистът Роман Сушченко, работил за украинската държавна информационна агенция „Укринформ\" повече от десетилетие, бе задържан в Москва през 2016 г. Федералната служба за сигурност на Руската федерация го уличи в служба за украинското военно разузнаване и събиране на държавни тайни.Тереза Герова", "date": "2018.06.04", "title": "AFP: В Русия осъдиха украински репортер на 12 години затвор за шпионаж"}
{"url": "http://www.focus-news.net/news/2018/06/04/2529819/yordan-arabadzhiev-sayuz-na-mezhdunarodnite-prevozvachi-shte-initsiirame-referendum-za-izlizane-ot-es-ako-paketat-makron-bade-priet-v-tozi-mu-vid.html", "text": "Ако пакетът „Макрон“ бъде приет в този му вид, ще инициираме референдум за излизане от ЕС.  Това каза изпълнителният директор на Съюза на международните превозвачи Йордан Арабаджиев в интервю за Агенция „Фокус“ във връзка с пакета „Мобилност”. Той поясни, че това ще бъде крайната мярка от страна на българските превозвачи. „В крайна сметка страните, които са извън  ЕС, визирам Турция, Сърбия, Македония, няма да бъдат под тези регулации и ще могат да работят значително по-спокойно и ще бъдат значително по-конкурентоспособни от българските превозвачи“, коментира Арабаджиев. \r\nПо думите му със закона „Макрон“ се цели българските превозвачи, а и тези от Източна Европа, да станат неконкурентноспособни като повишат разходите за дейността си, да бъдат изхвърлени от пазара и тези шофьори, които работят в български и източноевропейски фирми да отидат да работят във фирми от Западна Европа. \r\n„Предполагаме, че ако мерките бъдат приети в този си вид, голяма част от малките и средните български транспортни фирми са застрашени от фалит. По наши данни над 120 хил. български семейства ще бъдат засегнати от тези промени. Тук въобще не дискутираме всички съпътстващи бизнеси, които също са пряко свързани с автомобилния транспорт“, допълни изпълнителният директор на Съюза на международните превозвачи. \r\nДеница КИТАНОВА", "date": "2018.06.04", "title": "Йордан Арабаджиев, Съюз на международните превозвачи: Ще инициираме референдум за излизане от ЕС, ако пакетът „Макрон“ бъде приет в този му вид"}
{"url": "http://www.focus-news.net/news/2018/06/04/2529836/ministar-lilyana-pavlova-dokraya-na-2018-g-ochakvame-da-bade-prieto-zakonodatelstvo-za-da-mozhe-edinniyat-tsifrov-pazar-da-zapochne-da-funktsionira.html", "text": "Докрая на 2018 г. очакваме да бъде прието законодателство, за да може единният цифров пазар да започне да функционира. Това каза министърът на Българското председателство на Съвета на ЕС 2018 г. Лиляна Павлова на глобалния форум на жените лидери под мотото  „Да вдъхновим дигиталните лидери на бъдещето“, предаде репортер на Агенция „Фокус“. Тя поясни, че основната тема на форума е цифровизация и дигитална Европа. „През изминалите 5 месеца за нас това беше една ключова тема, един основен приоритет. Един от четирите основни на председателството“, каза Паволова. По думите й Българското председателство  и последната му седмица ще бъде дигиталната. „Краят на председателството от 25 юни докрая ще бъде една дигитална седмица“, заяви Павлова. \r\nТя отчете, че законодателно предложение, върху което е  работило Българското председателство  е за родителските права не само при жените. „Един от трудните аспекти в този дебат е европейската директива за удължаването на отпуските за бащинство. Дори при този дебат имаме доста различни позиции на отделните страни-членки. Това все още показва колко много предразсъдъци има и с колко още трябва да се справим“, коментира Павлова.", "date": "2018.06.04", "title": "Министър Лиляна Павлова: Докрая на 2018 г. очакваме да бъде прието законодателство, за да може единният цифров пазар да започне да функционира"}
{"url": "http://www.focus-news.net/news/2018/06/04/2529837/patna-politsiya-varna-vodachite-da-vnimavat-s-otvorenite-kapatsi-na-ulichnite-shahti-v-dazhda.html", "text": "Водачите във Варна да бъдат изключително наблюдателни и да внимават за отворени капаци на уличните шахти, призовават от „Пътна полиция“. „Положението по улиците в града в момента е сложно, има много вода, желателно при възможност  е шофьорите да изчакат намаляване на дъжда. От налягането капаците се отварят сами и под вода нищо не се вижда“, коментира за Радио „Фокус“ – Варна дежурният в „Пътна полиция“. Той допълни, че вече са получили няколко сигнала от шофьори, които са попаднали в подобни отворени шахти. Затова от полицията призовават ако е възможно, хората да изчакат на паркинг или на закрито до утихване на времето. Това според пътните полицаи ще улесни много работата на пожарните, които в момента се опитват да обезводняват потъналите под вода пътни артерии. От началото на деня са станали 8 пътни произшествия. Един велосипедист е с опасност за живота след като е блъснат от автомобил на бул. „Васил Левски“.\r\nДиана СТОЕВА", "date": "2018.06.04", "title": "„Пътна полиция“-Варна: Водачите да внимават с отворените капаци на уличните шахти в дъжда"}
{"url": "http://www.focus-news.net/news/2018/06/04/2529838/kyustendil-50-godishen-mazh-e-sas-sachetana-travma-sled-katastrofa-na-patya-kyustendil-dupnitsa.html", "text": "50-годишен мъж е със съчетана травма след катастрофа на пътя Кюстендил – Дупница, при село Багренци. Това съобщиха за Радио „Фокус” – Кюстендил от „Спешен център” – Кюстендил. Мъжът е транспортиран от екип спешните медици. По първоначални данни той е на 50 години, има съчетана травма, приведен е в „Спешно отделение” на болницата в Кюстендил. Предстоят изследвания и прегледи, с цел установяване на точните наранявания, получени от пътния инцидент.\r\nПо информация от Областна дирекция на МВР – Кюстендил лек автомобил и камион са се сблъскали на пътя Кюстендил – Дупница, при село Багренци. Пътят не е затворен, преминаването се извършва с повишено внимание и съобразно сигналите на „Пътна полиция”. Произшествието се обслужва. По първоначални данни сблъсъкът е настъпил при изпреварване от страна на водача на лекия автомобил.", "date": "2018.06.04", "title": "Кюстендил: 50-годишен мъж е със съчетана травма след катастрофа на пътя Кюстендил – Дупница"}
{"url": "http://www.focus-news.net/news/2018/06/04/2529841/ministarat-na-turizma-nikolina-angelkova-pred-bransha-v-ravda-podgotvyame-promeni-v-naredbata-za-kategorizatsiya-na-mestata-za-nastanyavane-koito-shte-oblekchat-rabotata-na-biznesa.html", "text": "Подготвяме промени в Наредбата за категоризация и прекатегоризация на местата за настаняване и заведенията за хранене, които ще облекчат работата на бизнеса. Това каза министърът на туризма Николина Ангелкова на среща с бранша в Равда, съобщиха от пресцентъра на министерството. Министърът обясни, че измененията в Закона за туризма за намаляване на административната тежест бяха приети от народното събрание и сега предстои поднормативната уредба също да бъде приведена в съответствие. С промените отпадат изискванията за редица документи, с което ще се оптимизира и съкрати времето за работа на администрацията, посочи още тя. \r\nВодим последователна политика за увеличаване на туристопотока към България и данните за нощувките в област Бургас и заявените полети показват, че усилията дават резултат, заяви министърът. За първото тримесечие област Бургас вече отчете близо 7% ръст на пренощувалите лица в местата за настаняване с поне 10 легла,  а нощувките са с ръст 24%. По думите на министъра прогнозите са това лято чуждестранните посещения у нас да нараснат с около 5%, а приходите от международен туризъм да са близо 4 млрд. лв. През миналата година в периода юни- септември чуждестранните туристи у нас бяха 5,3 млн., постъпленията достигнаха 3,7 млрд. лв. Положително влияние ще окаже и откриването на новия четирилентов път Бургас – Слънчев бряг в средата на юни, което ще облекчи трафика и ще улесни значително пътуването към  морето, коментира министърът. \r\nПо отношение на плажовете министър Ангелкова подчерта, че проверките за министерството вече започват и ще се следи за стриктното спазване на закона и договорите на концесионерите и наемателите. Ще се проверява поставянето на спасителни постове, медицински пунктове и преместваемите търговски обекти, дали отговарят на одобрената схема. Морските плажове са изключителна държавна собственост и всички трябва да са наясно, че няма частен плаж и всеки който си го мисли ще му бъде прекратена концесията, категорична бе министърът. \r\nПреди началото на сезона беше инспектирана и пречиствателната станция и резултатите от проверката са, че водата е чиста. Това беше потвърдено и от РЗИ Бургас. \r\nБургас, Равда и Несебър са включени в рекламната кампания на страната, която ще се провежда в световни медии, като CNN, BBC и Euronews, съобщи министър Ангелкова. И посочи, че районът в включен в 12-е винено-кулинарни дестинации и 7-е балнео и СПА дестинации. Тези инициативи на министерството целят популяризирането на различни видове туристически продукти, които да надгражда основните услуги по Черноморието и да разширяват крилата на сезона. \r\nПодготвяме и обявяването на 2019-а за година на туризма на Русия в България и на България в Русия. Имаме политическа подкрепа от премиера Бойко Борисов и президента на Русия Владимир Путин за реализацията на тази инициатива и това е много важно, каза министърът. Тя допълни, че благодарение на министър-председателя Бойко Борисов и водената от него делегация срещата с президента Владимир Путин премина в изключително конструктивен дух. И двете страни подчертаха, че от ключово значение е  развитието на двустранния туризъм.", "date": "2018.06.04", "title": "Министърът на туризма Николина Ангелкова пред бранша в Равда: Подготвяме промени в наредбата за категоризация на местата за настаняване, които ще облекчат работата на бизнеса"}
{"url": "http://www.focus-news.net/news/2018/06/04/2529839/varna-desetki-signali-sa-podadeni-v-pozharna-bezopasnost-i-zashtita-na-naselenieto-v-grada-vav-vrazka-s-loshoto-vreme.html", "text": "Десетки сигнали, свързани с проливния дъжд във Варна, са постъпили след 16.00 часа до службата на \"Пожарна безопасност и защита на населението\" в града. Това съобщиха за Радио „Фокус“ – Варна от пресцентъра на Областната дирекция на МВР. Ситуацията в града е усложнена. Основно сигналите са свързани с искане за отводняване и паднали клони на дървета. Към момента няма данни за бедстващи хора или сериозно пострадали. Редица от основните пътни артерии в града са блокирани от огромни количества вода.\r\nДиана СТОЕВА", "date": "2018.06.04", "title": "Варна: Десетки сигнали са подадени в \"Пожарна безопасност и защита на населението\" в града във връзка с лошото време"}
{"url": "http://www.focus-news.net/news/2018/06/04/2529842/zam-ministar-atanaska-nikolova-vrachi-nagradite-v-literaturniya-konkurs-mimi-pramatarova.html", "text": "Зам.-министърът на околната среда и водите Атанаска Николова връчи днес награди за литературно творчество на ученици в конкурса на името на Мими Праматарова, който се организира всяка година от Националния доверителен екофонд (НДЕФ). През 2018 г. темата пред участниците беше „Климатът се променя. Променят ли се хората?“. Това съобщиха от пресцентъра на министерството.\r\n„Убедена съм, че така желаната промяна в отношението на хората към природата започва от промяна на мисленето и поведението на младите хора – нашето бъдеще. Победителите в конкурса отново доказаха не само таланта на българските деца, но тяхната зрялост и готовност да поемат предизвикателствата в опазването на природата и отговорност да се грижат за бъдещето на планетата“, каза зам.-министър Николова.\r\nПървата награда и кристалната статуетка получи Светислав Георгиев Тодоров от Софийската математическа гимназия за стихотворението „Сън за утрешния ден“. Втора награда беше присъдена на Мирослава Цветанова Банчовска, СУ „Васил Воденичарски“ в с. Хайредин,  област Враца, за есето „Климатът се променя. Променят ли се хората?“. Трета награда получи Катерина Адел Джоуид от 9 Френска езикова гимназия в София за разказа си „Сънят на Малкия принц“. Бяха връчени и пет допълнителни отличия.\r\nКонкурсът на името на първия директор на Национален парк „Рила“, природозащитник и приятел на децата и младите хора Мими Праматарова, се провежда от 2006 г. Наградите бяха връчени по време на традиционното годишно събитие на НДЕФ, на което беше представен отчетът на фонда зa 2017 г. С партньорите на екофонда беше обсъдена и новата тенденция в дейността му – въвеждане на образователни програми паралелно с инвестиционните проекти за ефективно ползване на обектите, в които са приложени енергоспестяващи мерки. В събитието участваха представители на министерства, ЕБВР, общини, училища, НПО, национални паркове и др.", "date": "2018.06.04", "title": "Зам.-министър Атанаска Николова връчи наградите в литературния конкурс „Мими Праматарова“"}
{"url": "http://www.focus-news.net/news/2018/06/04/2529840/tass-ruskata-prokuratura-e-predala-na-cherna-gora-protokoli-ot-razpita-na-rusnatsite-obvineni-v-organizirane-na-prevrat.html", "text": "Генералната прокуратура на Русия е предала на черногорския съд протоколи от разпита на руснаците Едуард Широков и Владимир Попов, които са обвинени от черногорската прокуратура в опит за организиране на държавен преврат през октомври 2016 година. Това съобщи в понеделник съдия Сюзана Мугоша, предава ТАСС\r\n„Специалната държавна прокуратура предаде на Върховния съд отговора на Генералната прокуратура на Русия, т.е. протоколите от изслушването на обвиняемите Едуард Широков и Владимир Попов“, цитира съда сръбското издание „Vijesti”.\r\nЗаседанията на съда по делото за държавния преврат бяха възобновени в понеделник в Подгорица. В хода на изслушванията бяха разгледани улики, съдържащи се в телефона на един от заподозрените – Саша Синджелич, който по-рано, след като даде всички необходими показания против лидерите на черногорската опозиция, избяга в Сърбия. Изслушванията ще продължат на 5 юни с разпит на свидетеля Брайан Скот.\r\nТАСС припомня, че в делото за т.нар. държавен преврат на 16 октомври 2016 година в Черна гора влизат 14 души, включително лидерите на опозиционния „Демократически фронт“ Андрий Мандич и Милан Кнежевич, генерал Дикич, както и двама граждани на Русия. Общо са задържани 20 души, повечето от които сключиха сделки със следствието и получиха по три – пет месеца лишаване от свобода. В рамките на разследването черногорският съд обвини двама руски граждани – Едуард Шишмаков (Широков) и Владимир Попов – във финансиране на опита за преврат, както и в планиране на убийството на бившия премиер на страната Мило Джуканович „чрез подстрекателства“.\r\nПревод и редакция:", "date": "2018.06.04", "title": "ТАСС: Руската прокуратура е предала на Черна гора протоколи от разпита на руснаците, обвинени в организиране на преврат"}
{"url": "http://www.focus-news.net/news/2018/06/04/2529844/klinikata-po-detska-anesteziologiya-na-umbalsm-n-i-pirogov-shte-poluchi-darenie-ot-sofiyskata-sv-mitropoliya-za-detskata-reanimatsiya.html", "text": "Утре - 5 юни от 10:00 часа Клиниката по детска анестезиология на УМБАЛСМ „Н. И. Пирогов” ще получи дарение от Софийската св. митрополия за Детската реанимация - апарата „Rotem Sygma”. Той е от последно поколение апарати, който чрез бърз и лесен метод в рамките на 10 мин предоставя резултат за състоянието на системата на кръвосъсирване. Така се избягват ненужни кръвопреливания и стрес за децата. Много важна е и възможността за проследяване на ефекта от лечението. Това съобщиха от Светия синод при Българската православна Църква. Дарението стана възможно чрез кампанията, инициирана от отдел „Милосърдие и благотворителност“ при Софийска света митрополия с благословението на Негово Светейшество Неофит, митрополит Софийския и патриарх Български. Кампанията имаше за цел събиране на средства и закупуване на този жизнено необходим апарат „Rotem Sygma”, на стойност 45 600 (четиридесет и пет хиляди и шестотин) лева.\r\nПрез изминалата година, в  навечерието на празника Въведение Богородично - Деня на християнското семейство отделът стартира кампанията и след като сумата бе събрана апаратът бе закупен. В каузата бяха вложени средства, завещани за благотворителни цели от приснопаметния Български патриарх Максим.\r\nТова е втората успешна кампания на отдела. Важно е да Ви припомня, че миналата година на 11 октомври успешнозавърши и първата им кампания - закупуването на автоматичен хематологичен анализатор с петдеференциално броене на кръвни клетки, който бешe предоставен на Клиниката по детска онкохематология на УМБАЛ „Царица Йоанна“ - ИСУЛ и улесни работата и подобри точността на резултатите от кръвните изследвания на малките пациенти.\r\nОсновен дарител бе Негово Светейшество патриарх Неофит, който дари цялата премия, с която бе отличен от Фонда за единството на православните народи, на стойност 10 000 долара. С негово благословение и Софийския епархийски съвет единодушно взе решение и отпусна 20 000 лева от бюджета на Софийската света митрополия за нуждите на дарителската кампания. \r\nТака Негово Светейшество Неофит Патриарх Български и митрополит Софийски и Софиската св. Митрополия се оказаха най-големите дарители в тези благотворителни кампании.", "date": "2018.06.04", "title": "Клиниката по детска анестезиология на УМБАЛСМ „Н. И. Пирогов” ще получи дарение от Софийската св. митрополия за Детската реанимация"}
{"url": "http://www.focus-news.net/news/2018/06/04/2529846/ria-novosti-vladimir-putin-podpisa-zakon-za-kontrasanktsii.html", "text": "Президентът на Русия подписа Закона „За мерките на въздействие на недружествените действия на САЩ и други държави“. Съответстващият документ е публикуван на руския официален портал за юридическа информация, предава РИА Новости.\r\nЗаконът влиза в сила от деня на официалното му публикуване.\r\nДокументът позволява въвеждане на контрасанкции в отговор на недружествени действия на САЩ и други страни. Мерките могат да се използват по отношение на държави, организации намиращи се под тяхна юрисдикция, както и длъжностни лица.\r\nАвтори на законопроекта са председателят на Държавната дума Вячеслав Володин и председателите на партиите в народното събрание. В хода на обсъждането на закона в долната палата на парламента съдържанието му е било променено значително, уточнява РИА.\r\nВ първоначалната му редакция на правителството се предоставяше право на 16 ответни мерки. На второ четене останаха само шест.\r\nЗаконопроектът разрешава да се въвеждат и други ограничения – „в съответствие с решението на президента, за да има възможност да се реагира оперативно на променящата се обстановка“.\r\nВъв втората редакция от документа са изключени споменаванията на конкретни отрасли, стоки и услуги. Контрасанкциите няма да се разпространяват над жизнено необходимите стоки, включително лекарствата.\r\nСъщо така от проекта отпадна нормата, заради която под ограничителните мерки можеха да попаднат практически всички руски компании и банки с чуждестранно участие.\r\nПревод и редакция:", "date": "2018.06.04", "title": "РИА Новости: Владимир Путин подписа закон за контрасанкции"}
{"url": "http://www.focus-news.net/news/2018/06/04/2529845/aktsenti-v-sutreshniya-blok-dobro-utro-balgariya-na-5-yuni.html", "text": "На 25 май влезе в сила Европейският регламент за защита на личните данни, текстове от който предизвикаха известна паника сред родни компании. Освен по-високи санкции, какво друго предвижда новият регламент и подготвен ли е бизнесът? Разяснение на неясни аспекти от текстовете ще потърсим от председателя на Комисията за защита на личните данни Венцислав Караджов. \r\nКомисията по транспорт в Европейския парламент гласува социалната част от пакета „Мобилност“, който предизвика недоволството на превозвачи у нас, заради предложените рестрикции. Намери ли се консенсус и удовлетворена ли ще бъде българската страна след обсъжданията? Темата ще коментираме с евродепутата от ВМРО Ангел Джамбазки. \r\nЩе се насочим и към Свищов, където след броени дни стартира 14-то издание на фестивала „Орел над Дунава“, а повече за тазгодишните изненади ще ни разкаже един от съорганизаторите и основател на събитието Стоян Проданов. \r\nВ минутите след 09.00 часа: Ливия Нинова от Радио „Фокус“-Пирин ще насочи вниманието ни към Международния ден на околната среда. Венцеслав Илчев от Радио „Фокус“-Кюстендил ще ни разкрие повече за лятната програма на Обединен детски комплекс в града. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа на 5 юни, с водещ Виктория Месробович-Кувенджиева.", "date": "2018.06.04", "title": "Акценти в сутрешния блок „Добро утро, България“ на 5 юни"}
{"url": "http://www.focus-news.net/news/2018/06/04/2529848/zam-kmetat-na-sofiya-evgeni-krusev-shte-proveri-izgrazhdaneto-na-trotoari-po-ul-gyueshevo-v-rayon-vazrazhdane.html", "text": "Зам.-кметът на София Евгени Крусев ще провери изграждането на тротоари по ул. „Гюешево“ в район „Възраждане“. Това съобщиха от пресцентъра на Столична община. Проверката ще се проведе от 12.00 часа на 5 юни.", "date": "2018.06.04", "title": "Зам.-кметът на София Евгени Крусев ще провери изграждането на тротоари по ул. „Гюешево“ в район „Възраждане“"}
{"url": "http://www.focus-news.net/news/2018/06/04/2529847/ministar-lilyana-pavlova-v-balgariya-imame-sedmiya-nay-visok-dyal-na-zhenite-rakovoditeli-v-es.html", "text": "В България имаме седмия най-висок дял на жените ръководители. Това каза министърът на Българското председателство на Съвета на ЕС 2018 г. Лиляна Павлова на глобалния форум на жените лидери под мотото  „Да вдъхновим дигиталните лидери на бъдещето“, предаде репортер на Агенция „Фокус“. По думите й дигиталната трансформация тя не е въпрос на избор, а на реалност. Тя посочи, че всички трябва да адаптираме живота и образованието си към нея. „В същия момент в тази реалност никой не чака и трябва да сме изключително бързи и да не вървим след събитията. Имаме добра и положителна статистика, с която има защо да се гордеем жените в България. Затова ми се иска да я споделя днес със вас, за разлика от средното ниво за ЕС, където безработицата за жените е доста-по-висока в сравнение с мъжете, в България, е обратното. Разбира се, тази тенденция трябва да продължи да бъде запазена. При новите технологии България показва тенденция, при която жените са по-активни. В ITS  сектора имаме 28 % заети жени спрямо средното, което е 16 % в ЕС.  Имаме и най-високия дял на жени студенти в сферата на ITS  технологиите, който е 34 % при средно 17 % за ЕС. Това е един доста висок процент, който заслужава своето внимание“, каза Павлова. Министърът поясни, че доста впечатляващ е процентът в сферата на научно-изследователската дейност. По думите й спрямо средноевропейското в България жените, работещи в сферата на научно-изследователската дейност са 51 %, средноевропейския процент е едва 21. „Тези данни са много окуражаващи, впечатляващи, но не винаги достатъчно известни. В България имаме и седмия най-висок дял на жените ръководители - 38 % при 33 % средно в Европа“, коментира Павлова. По думите й от гледна точка на образованието жените в ЕС имат по-високо отколкото мъжете. „Това са тенденции от една страна, върху които  трябва да обръщаме сериозно внимание, но и тенденции, които ни окуржават да подкрепяме и да даваме своите научени уроци, там което има какво да бъде споделено. Имаме и показатели,  по които със сигурност има доста какво да се желае“, коментира министърът на българското председателство. Павлова даде пример и посочи, че за разлика от останалата част на ЕС все още жените печелят по-малко отколкото мъжете. „Разликата обаче е по-голяма при жените ръководители, където заплащането е средно 25 % при мъжете, отколкото при жените“, коментира Павлова. Тя отчете, че не винаги заплащането е фактор от решаващо значение при жените. Павлова посочи, че в банките и финансовия сектор отпускат по-трудно кредити за стартиране на бизнес на жени. По думите й не би следвало да има дискриминация по полов принцип. „Продължаваме да имаме различия. В Европа имаме  7 пъти повече жени, които живеят сами с децата си. В България тази статистика е по-малка – 5 пъти са повече жените от мъжете. Въпреки всичко това е една статистика, на която трябва да бъде обърнато сериозно внимание“, поясни Павлова. Тя обясни, че председателството е работило изключително много в тази посока.", "date": "2018.06.04", "title": "Министър Лиляна Павлова: В България имаме седмия най-висок дял на жените ръководители в ЕС"}
{"url": "http://www.focus-news.net/news/2018/06/04/2529850/vitseprezidentat-iliyana-yotova-nay-golyamata-opasnost-pred-evropa-e-otkazat-ot-zashtita-na-choveshki-prava.html", "text": "Бюрокрацията и финансите погребаха ценностите и човешките права. Най-голямата опасност пред Европа днес е отказът от защита на човешки права. До това доведоха многото кризи, които връхлетяха ЕС, и неспособността му да се справи с тях. Съществува реален риск да превърнем Стария континент в място на национализъм, шовинизъм, ксенофобия и популизъм. Това заяви вицепрезидентът Илияна Йотова на среща на „Дондуков“ 2 с делегация от бивши евродепутати от различни държави членки, съобщиха от прессекретариата на държавния глава. Асоциацията на бившите членове на Европейския парламент е създадена през 2001 г. и има 630 членове, чиято основна цел е стабилизирането на парламентарната демокрация в името на европейското единство. \r\nВицепрезидентът представи основните си дейности в качеството си на евродепутат в продължение на 10 години. Като зам.-председател на Комисията по граждански свободи, правосъдие и вътрешни работи Илияна Йотова активно работи по мигрантската тема. „Много се надявах, че ревизията на Дъблинския регламент ще бъде завършена по време на Българското председателство на Съвета на ЕС“, отбеляза вицепрезидентът.  \r\nГостите проявиха интерес към позициите на българския вицепрезидент по широк диапазон от теми – от мястото на Европа на глобалната сцена, през икономическите и финансови предизвикателства и следващата Многогодишна финансова рамка, до спешната необходимост от реформи в начина, по който функционират европейските институции. Акцент в разговорите бе и проведената в София среща на върха ЕС-Западни Балкани. Илияна Йотова сподели, че е очаквала по-амбициозна заключителна декларация. \r\nУчастниците в срещата бяха единодушни, че основният въпрос, на който трябва да се намери отговор, е как си представяме развитието на европейския проект. „Темата за реформите в Европа застина“, изтъкна Илияна Йотова и посочи като неотложна необходимост промените в европейското законодателство. „Загубили сме представа какво законодателство отговаря на реалните нужди на нашите граждани“, отбеляза вицепрезидентът. \r\nИлияна Йотова представи пред присъстващите инициативата, която подема със студенти в български университети в навечерието на европейските избори догодина. Тя ще включва дискусии за това каква Европа искат младите.", "date": "2018.06.04", "title": "Вицепрезидентът Илияна Йотова: Най-голямата опасност пред Европа е отказът от защита на човешки права"}
{"url": "http://www.focus-news.net/news/2018/06/04/2529852/ministar-tsetska-tsacheva-kam-avstriyskiya-si-kolega-mozer-pri-predavaneto-na-predsedatelstvoto-na-saveta-pvr-pravosadie-silata-se-krepi-na-edinstvoto.html", "text": "В края на днешното заседание на Съвета „Правосъдие и вътрешни работи“ (ПВР), в област Правосъдие, министър Цецка Цачева разказа на колегите си легендата за хан Кубрат и синовете му. На австрийския министър на правосъдието Йозеф Мозер тя символично даде сноп пръчки и му подари копие на известната картина на художника Димитър Гюдженов, която пресъздава притчата за снопа пръчки, които хан Кубрат дава на синовете си със завещанието, че селата се крепи на единството. Това съобщиха от пресцентъра на Министерството на праводидието. \r\nДнешното заседание в Люксемург е последното редовно заседание на Съвет „Правосъдие и вътрешни работи“, в област Правосъдие, в рамките на Българското председателство. От 1-ви юли т.г. Австрия поема председателството на Съвета на ЕС.\r\n„Докато сте заедно и се поддържате, ще сте като този сноп, никой няма да може да ви победи. Разделите ли се, ставате слаби и ще бъдете покорени лесно от всеки враг. Знайте, че силата се крепи на единството“, заяви Цачева, разказвайки легендата и пожела успех на Мозер.\r\nВ края на церемонията тя му връчи чукчето на председателството на Съвета ПВР в област Правосъдие – символ на приемствеността между държавите-членки. \r\nНа днешната сесия се обсъждат директивите за несъстоятелността, преструктурирането и предоставянето на втори шанс, за продажбата на стоки, Регламента за Европейската прокуратура, преработения Регламент „Брюксел IIa“,  Стратегия и план за действие за електронното правосъдие за 2019—2023 г. и други.", "date": "2018.06.04", "title": "Министър Цецка Цачева към австрийския си колега Мозер при предаването на председателството на Съвета ПВР – Правосъдие:  Силата се крепи на единството"}
{"url": "http://www.focus-news.net/news/2018/06/04/2529854/sofiya-na-5-i-6-yuni-ot-1000-ch-do-1800-ch-se-spira-dvizhenieto-na-lekite-avtomobili-po-am-lyulin-za-obrushvane-na-skatove-pri-9-ti-km.html", "text": "Утре - 5 юни, и на 6 юни (сряда) от 10.00 ч. до 18.00 ч. ще се спира движението на леките автомобили по АМ „Люлин“, в участъка от пътен възел „Даскалово“ до пътен възел „Мало Бучино“, за обрушването на скатове при 9-ти км. За пътуващите за София обходният маршрут е по път I-1 през Владая, а в посока Перник е по път I-1 през Владая и път III-1801 през Мало Бучино. Това съобщиха от пресцентъра на Агенция „Пътна инфраструктура“.\r\nКамионите над 12 тона, преминаващи по АМ „Люлин“, ще бъдат спирани на интервали от два часа и ще изчакват на място. Първото спиране е от 10.00 ч. до 12.00 ч. Движението на тежкотоварния трафик ще бъде пуснато за един час от 12.00 ч. до 13.00 ч. След това преминаването на МПС над 12 т отново ще бъде спряно за два часа. \r\nАгенция „Пътна инфраструктура“ благодари на шофьорите за търпението от причинените неудобства, които обаче са наложителни, за да се пътува удобно и безопасно.", "date": "2018.06.04", "title": "София: На 5 и 6 юни от 10.00 ч. до 18.00 ч. се спира движението на леките автомобили по АМ „Люлин“ за обрушване на скатове при 9-ти км"}
{"url": "http://www.focus-news.net/news/2018/06/04/2529851/ek-sled-otkaz-na-kosovo-da-pregovarya-sas-sarbiya-opitvame-se-da-provedem-dialoga-mezhdu-belgrad-i-prishtina.html", "text": "Европейската комисия полага усилия да организира провеждането на поредния кръг от техническия диалога между Белград и Прищина с посредничеството на Европейския съюз, но косовските власти са отказали да участват в него, съобщи „Танюг“, предава скопското електронно издание „Курир“.\r\nЕвропейската служба по външните работи е повикала представителите на експертните делегации на Белград и Прищина да участват в новия кръг на техническия диалог на 7 и 8 юни в Брюксел.\r\nПлановете са били на разговорите да се обсъди най-вече проблема около формирането на Общността на сръбските общини ( в Северно Косово), както и свободата на движението, енергетиката и съвместното управление на граничните пунктове. Само ден след изпратената покана, Прищина е изпратила отговор, съобщава агенцията като се позовава на неофициални източници.\r\nГлавният преговарящ от страна на Косово Авни Арифи е обяснил на Брюксел, че Прищина няма да участва в по-нататъшния диалог с Белград, докато сърбите не приложат договорите за енергетиката, свободата на движението, отваряне не моста в Косовска Митровица, взаимното признаване на университетските дипломи и съвместното управление на граничните пунктове.\r\nЕС нито е потвърдил, нито е отхвърлил твърденията, че е получил негативен отговор.\r\nГоворителят на Европейската комисия Карлос Мартин Руис де Гордехуела не е пожелал да коментира информацията за отказа на Прищина.\r\n„Единственото, което мога да кажа е, че сме в постоянен контакт с ръководителите на преговарящите екипи и ще продължим диалога, колкото се може по-скоро“, заяви Гордехуела.\r\nПо-рано в понеделник, президентът на Косово Хашим Тачи в интервю пред австрийската агенция АПА заяви, че Белград и Прищина са съгласни диалогът за нормализацията на отношенията под покровителството на Федерика Могерини да продължи, колкото може по-скоро, с цел да се постигне правно обвързващ договор. Държавният глава констатира, че Белград и Прищина са съгласни и за това, че диалогът няма алтернатива.\r\nПревод и редакция:", "date": "2018.06.04", "title": "ЕК след отказ на Косово да преговаря със Сърбия: Опитваме се да проведем диалога между Белград и Прищина"}
{"url": "http://www.focus-news.net/news/2018/06/04/2529856/blagoevgrad-koloni-ot-avtomobili-se-obrazuvat-na-kragovoto-krastovishte-mezhdu-ulitsa-14-ti-polk-bulevard-dzheyms-baucher-i-ulitsa-aleksandar-stamboliyski.html", "text": "Колони от автомобили се образуват на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“, предаде репортер на Радио ‘‘Фокус’’ – Пирин. Натоварено е движението в областния център. Задръстване се е образувало на кръстовището между бул. „Св. св. Кирил и Методий“ и бул. „Св. Димитър Солунски“ . Частични задръствания се образуват на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. Всички светофарни уредби в града са изправни.\r\nНатали СТЕФАНОВА", "date": "2018.06.04", "title": "Благоевград: Колони от автомобили се образуват на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“"}
{"url": "http://www.focus-news.net/news/2018/06/04/2529855/rumen-petkov-pp-abv-do-mesets-avgust-napusnalite-ot-vmz-sopot-shte-sa-nad-2000-dushi.html", "text": "Председателят на на политическа партия АБВ Румен Петков прогнозира, че до месец август напусналите работници от ВМЗ-Сопот ще са над 2000 души. Представители на партията съобщиха за масова оставка на работници от предприятието по време на пресконференция в Пловдив, предаде репортер на Радио „Фокус“ – Пловдив. „На ден от ВМЗ-Сопот напускат по 6-7 души“, каза заместник-председателят на партията Владимир Маринов. По думите му от януари месец насам официалната статистика сочи за ВМЗ-Сопот, че обемите, които са реализирани в пари са намалели три пъти, а печалбата за същия период за 2017 година е била 28 милиона. към днешна дата е 1 милион и 200 хиляди лева за първото тримесечие. „Там се прави следното-намаляват се заплатите на служителите като се минава на бонусна система, която предвид приключилите вече договори и липсата на нови такива няма как да бъдат изпълнени обемите, за които хората трябва да получат бонусите си. И тяхната адекватна реакция е сами да напуснат“, каза Владимир Маринов. Според Румен Петков министърът на икономиката Емил Караниколов трябва да бъде освободен от поста си. „Той е вреден не само за военно-промишления комплекс, но и за икономиката като цяло“, каза Румен Петков.\r\nВесела КРЪСТЕВА", "date": "2018.06.04", "title": "Румен Петков, ПП АБВ: До месец август напусналите от ВМЗ-Сопот ще са над 2000 души"}
{"url": "http://www.focus-news.net/news/2018/06/04/2529857/varna-poroyat-v-grada-blokira-avtomobili-na-krayezerniya-pat.html", "text": "Десетки автомобили останаха блокирани по протежението на крайезерната улица „Девня“ във Варна днес следобед. Водачите са били принудени да останат в наводнената отсечка повече от 40 минути, предаде репортер на Радио „Фокус“ – Варна. Най-сериозна е ситуацията в района под кръговото кръстовище на пътя за Тополи. Под вода бе и участъкът под Аспаруховия мост.\r\nДиана СТОЕВА", "date": "2018.06.04", "title": "Варна: Пороят в града блокира автомобили на Крайезерния път"}
{"url": "http://www.focus-news.net/news/2018/06/04/2529849/ministar-predsedatelyat-na-albaniya-edi-rama-udostoi-premiera-boyko-borisov-s-medal-za-priznatelnost.html", "text": "Премиерът Бойко Борисов беше удостоен с Медала за признателност – най-високото отличие, присъждано от министър-председателя на Албания. Наградата му беше връчена от Еди Рама за неоспоримите заслуги на Борисов за работата му по европриобщаването на държавите от Западните Балкани. Това съобщиха от правителствената информационна служба.\r\n„Признателни сме, че през тези 6 месеца работехте активно за европерспективата на всички балкански страни, посочи премиерът Еди Рама. Той изрази надежда, че  доброто сътрудничество и приятелство между двете страни ще продължи. \r\n„Ние сме едно голямо европейско семейство. Балканите са част от него, така че полагаме усилия, но и работата на вашия политически елит е изключително важна“, каза министър-председателят Бойко Борисов. По думите му колкото по-бързо се развиват и съединяват западнобалканските държави чрез цифрова и транспортна инфраструктура, толкова по-бързо регионът ще забрави за войните.", "date": "2018.06.04", "title": "Министър-председателят на Албания Еди Рама удостои премиера Бойко Борисов с медал за признателност"}
{"url": "http://www.focus-news.net/news/2018/06/04/2529858/protothema-koordiniranite-napadeniya-sreshtu-gratskata-politsiya-prodalzhavat-anarhistite-v-solun-atakuvaha-avtobus-na-otryadite-za-barzo-reagirane-s-30-kokteyla-molotov.html", "text": "Продължаващите и координирани нападения срещу полицейски служители в Гърция предизвикаха широка критика срещу неспособността на правителството на страната да поддържа реда и законността, пише електронното издание на гръцкия вестник Protothema, в материала си, посветен на инцидент от събота вечерта, когато група неизвестни лица нападна автобус на отрядите за бързо реагиране на гръцката полиция, отиващ към турското консулство в Солун.\r\nЛицата са излезли от студентските общежития и са хвърлили са 30 коктейла „Молотов“ по превозното средство, движещо се по улица Агиу Димитру, обяснява вестникът.\r\n„Частта бе подложена на убийствено нападение, защото целта и беше да убие колегите. Автобусът бе ударен от 30 коктейла „Молотов“. За щастие, няма пострадали“, заяви вицепредседателят на солунския полицейски профсъюз Димитрис Падиотис. Той поиска намеса от публичния обвинител, защото този феномен се превръща в ежедневна и широка практика.\r\nМеждувременно, продължава Protothema, други нападения над правозащитните органи бяха проведени в неделя сутринта в центъра на Атина – на ъгъла на улиците Тосица и Шарилау Трикупи, когато група мъже хвърляха коктейли „Молотов“ и камъни по служителите на реда, които са успели да задържат двама от извършителите, но малко по-късно са ги освободили.\r\nНай-голямата опозиционна партия в страната Нова Демокрация излезе с изявление, в което разкритикува остро заместник-министъра на обществения ред Никос Тоскас, когото обвини, че живее извън реалността, заради изказването му в интервю пред вестник „Та Неа“, че силите за сигурност могат да влязат в анархисткото гнездо в Атина – квартал Екзархия. В съобщението се констатира, че беззаконието е излязло извън контрол.\r\nВ отговор на заявленията на вътрешното министерство на Гърция, че полицията прави всичко по силите си, генералният секретар на съюза на специалните части Стратос Мавроидакос посочи, че хората в споменатия квартал се смеят на предположението на политика, че полицията може да влезе в Екзархия: „Полицията я няма в Екзархия, служил съм там 11-12 години и знам за какво говоря“, са били неговите думи, според цитата на Protothema.\r\nПревод и редакция:", "date": "2018.06.04", "title": "Protothema: Координираните нападения срещу гръцката полиция продължават - анархистите в Солун атакуваха автобус на отрядите за бързо реагиране с 30 коктейла „Молотов“"}
{"url": "http://www.focus-news.net/news/2018/06/04/2529859/sliven-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ - Сливен организират приемни за граждани. Това съобщиха от пресцентъра на партията. Приемните на представителите на местния парламент се организират всеки понеделник и преминават при голям интерес. Днес с граждани се срещат Георги Николаев и Димитър Митев. \r\nСледващият понеделник, 11 юни 2018 г., от 09.30 до 16.30 часа, ще приемат съветниците Живко Минчев и Здравко Костадинов. На 18 юни, от 09.30 до 16.30 часа, ще проведат приемна Георги Стоянов и Керанка Стамова. Общинските съветници Христо Котов и Димитър Павлов ще приемат граждани от 09.30 до 16.30 часа на 25 юни.\r\nПриемните се провеждат в офиса на ГЕРБ в Сливен на адрес: ул. \"Цар Освободител\" № 17. \r\nПредварително записване - на тел. 044/63 32 23.", "date": "2018.06.04", "title": "Сливен: Общинските съветници от ГЕРБ организират приемни за граждани"}
{"url": "http://www.focus-news.net/news/2018/06/04/2529861/zamestnik-ministar-malina-krumova-shte-uchastva-v-diskusionen-forum-na-tema-kragovata-ikonomika-ot-golyamata-mechta-kam-prakticheski-resheniya.html", "text": "Утре, 5 юни, заместник-министърът на регионалното развитие и благоустройството Малина Крумова ще участва в дискусионен форум на тема „Кръговата икономика: От голямата мечта – към практически решения“. Това съобщиха от пресцентъра на МРРБ. Събитието се организира от „Софийска вода“ АД по случай Световния ден на околната среда и ще се проведе от 9:00 ч. в Аулата на Софийски университет „Св. Климент Охридски“.", "date": "2018.06.04", "title": "Заместник-министър Малина Крумова ще участва в дискусионен форум на тема „Кръговата икономика: От голямата мечта – към практически решения“"}
{"url": "http://www.focus-news.net/news/2018/06/04/2529853/filip-aleksiev-holding-bdzh-navsyakade-zheleznitsite-sa-darzhaven-angazhiment-taka-che-opredelenieto-otnovo-s-parite-na-danakoplattsite-shte-se-platyat-dalgovete-e-nepravilno.html", "text": "Навсякъде по света железниците са държавен ангажимент, така че определението „отново с парите на данъкоплатците ще се платят дълговете на БДЖ“ е неправилно. Това каза финансовият директор на „Холдинг БДЖ“ Филип Алексиев във връзка с продажбата на сградата на БДЖ oт страна на частен съдебен изпълнител, предаде репортер на Агенция „Фокус“.\r\nАлексиев посочи, че първоначалните уверения на държавата са, че ще бъдат отпуснати 20 млн. евро за част от втория облигационен заем на дружеството, но ще продължат преговорите и за остатъка от целия заем. „Навсякъде по света железниците са държавен приоритет и държавен ангажимент. Така че мисля, че определението „отново с парите на данъкоплатеца трябва да се платят дълговете на БДЖ“ не е правилно. По-скоро се спекулира с него. Съвсем наскоро например френското правителство пое ангажимент да покрие 42 млрд. евро от задълженията на френските железници. А дори в една Америка железопътният транспорт по отношение превоз на пътници също се субсидира от държавата в определена степен“, каза още той.\r\nФинансовият директор на БДЖ посочи, че след като дружеството изплати тези 20 млн. евро. на облигационерите, това ще даде възможност те временно да прекратят своите принудителни мерки и да се възстановят преговорите с цел подписване на споразумение, уреждащо остатъка по втория облигационен заем. „Тези стъпки, които те са предприели през последните дни, не означават, че преговорите с тях са прекратени. Надявам се да се постигне разумен компромис между БДЖ и облигационерите“, коментира Алексиев.\r\nЦветилена СИМЕОНОВА", "date": "2018.06.04", "title": "Филип Алексиев, „Холдинг БДЖ“: Навсякъде железниците са държавен ангажимент, така че определението „отново с парите на данъкоплатците ще се платят дълговете“ е неправилно"}
{"url": "http://www.focus-news.net/news/2018/06/04/2529860/kmetat-yordanka-fandakova-vse-po-uvereno-sofiya-se-nalaga-kato-edna-ot-nay-dinamichnite-start-up-sredi-v-tsentralna-i-iztochna-evropa.html", "text": "Все по-уверено София се налага като една от най-динамичните start up среди в Централна и Източна Европа. Това каза кметът на София Йорданка Фандъкова по време на конференция на Глобалния форум на жените-лидери 2018 под мотото „Да вдъхновим дигиталните лидери на бъдещето\", предаде репортер на Агенция „Фокус“. „За мен лидерството е мисия и посвещение на задачите, които са пред нас и проектите, с които развиваме различни обществени сфери и променяме качеството на живот на хората. Включването на дигиталните технологии в работата и бизнеса за всички нас трябва да направи изпълнението на тези задачи по-добро, по-бързо и по-полезно за повече хора. Все по-уверено София се налага като една от най-динамичните start up среди в Централна и Източна Европа“, коментира Фандъкова. „Столична община инвестира сериозно в иновации и залага на развитието на информационните технологии. За София информационните технологии са сред най-бързо развиващите се индустрии. Те формират 5,7% от икономиката на града. В София броят на заетите лица, изобщо в бизнеса, над 700 хил., а коефициентът на икономически активните лица е 62,1% и е най-висок за цялата страна. Това, което е радващо е, че отношението между мъжете и жените е почти равно – 5- на 50. Това показват данните от проучване на Столичната общинска агенция за инвестиции. Според последните анализи на агенцията процентът на жените, които заемат ръководни позиции във водещи за икономика сектори става все по-голям. Там, където жените са повече често фирмите са по-успешни“, добави тя.\r\n„По данни от 2017 г. на МТСП и НСИ 30% от работодателите в България са жени, а при самостоятелно заетите делът на дамите е още по-голям 36%. 62% от жените предприемачи са стартирали бизнеса си със собствени средства. Наблюденията на Евростат показват, че у нас коефициентът на жените в трудоспособна възраст е почти 70%. По този показател страната ни изпреварва Кипър, Полша, Гърция, Италия, Испания, Румъния“, поясни Фандъкова. \r\n„Като кмет за мен е изключително важно да насърчаваме иновациите, свързани с обучението на кадри и развитието на нови възможности и условия пред бизнеса в наши град“, каза още Йорданка Фандъкова  \r\nПо думите й образованието е най-важният фактор за развитието на бизнеса в София. \r\n„Добре образованите иновативни личности с в основата на успеха на редица  ITкомпании. Успешното развитие на София през последните години в привличането на инвестиции дължим на добре образованите хора, които в нашия град са над 50% от работоспособното население“, допълни тя.", "date": "2018.06.04", "title": "Кметът Йорданка Фандъкова: Все по-уверено София се налага като една от най-динамичните start up среди в Централна и Източна Европа"}
{"url": "http://www.focus-news.net/news/2018/06/04/2529863/burgas-na-nov-plazh-sveti-vlas-ima-svobodna-zona-za-posetiteli-ustanovi-proverka.html", "text": "На „Нов плаж Свети Влас“ е обособена свободна зона за посетители и са осигурени допълнителни удобства за туристите. Това констатира проверка с участие на министъра на туризма Николина Ангелкова по сигнал, че цялото пространство на ивицата е заето от чадъри и шезлонги. Зоната за свободно плажуващи е обозначена със специална табела, установи инспекцията. Това съобщиха от пресцентъра на Министерство на туризма.\r\nКонцесионерът е монтирал дървени пътеки за достъп до морето на хора с физически увреждания, констатира още проверката. Поставени са и кошчета за разделно събиране на отпадъци.\r\nНа плажа работят два поста и медицински пункт, които се грижат за водното спасяване и здравето на курортистите. Не бяха открити нарушения при разполагането на преместваемите обекти според одобрената от Министерството на туризма схема.", "date": "2018.06.04", "title": "Бургас: На „Нов плаж Свети Влас“ има свободна зона за посетители, установи проверка"}
{"url": "http://www.focus-news.net/news/2018/06/04/2529862/pregled-na-mezhdunarodnite-novini-do-18-chasa-agentsiya-fokus.html", "text": "Продължаващите и координирани нападения срещу полицейски служители в Гърция предизвикаха широка критика срещу неспособността на правителството на страната да поддържа реда и законността, пише електронното издание на гръцкия вестник Protothema, в материала си, посветен на инцидент от събота вечерта, когато група неизвестни лица нападна автобус на отрядите за бързо реагиране на гръцката полиция, отиващ към турското консулство в Солун.\r\nЛицата са излезли от студентските общежития и са хвърлили са 30 коктейла „Молотов“ по превозното средство, движещо се по улица Агиу Димитру, обяснява вестникът.\r\n„Частта бе подложена на убийствено нападение, защото целта и беше да убие колегите. Автобусът бе ударен от 30 коктейла „Молотов“. За щастие, няма пострадали“, заяви вицепредседателят на солунския полицейски профсъюз Димитрис Падиотис. Той поиска намеса от публичния обвинител, защото този феномен се превръща в ежедневна и широка практика.\r\nМеждувременно, продължава Protothema, други нападения над правозащитните органи бяха проведени в неделя сутринта в центъра на Атина – на ъгъла на улиците Тосица и Шарилау Трикупи, когато група мъже хвърляха коктейли „Молотов“ и камъни по служителите на реда, които са успели да задържат двама от извършителите, но малко по-късно са ги освободили.\r\nНай-голямата опозиционна партия в страната Нова Демокрация излезе с изявление, в което разкритикува остро заместник-министъра на обществения ред Никос Тоскас, когото обвини, че живее извън реалността, заради изказването му в интервю пред вестник „Та Неа“, че силите за сигурност могат да влязат в анархисткото гнездо в Атина – квартал Екзархия. В съобщението се констатира, че беззаконието е излязло извън контрол.\r\nВ отговор на заявленията на вътрешното министерство на Гърция, че полицията прави всичко по силите си, генералният секретар на съюза на специалните части Стратос Мавроидакос посочи, че хората в споменатия квартал се смеят на предположението на политика, че полицията може да влезе в Екзархия: „Полицията я няма в Екзархия, служил съм там 11-12 години и знам за какво говоря“, са били неговите думи, според цитата на Protothema.\r\n***Европейската комисия полага усилия да организира провеждането на поредния кръг от техническия диалога между Белград и Прищина с посредничеството на Европейския съюз, но косовските власти са отказали да участват в него, съобщи „Танюг“, предава скопското електронно издание „Курир“.\r\nЕвропейската служба по външните работи е повикала представителите на експертните делегации на Белград и Прищина да участват в новия кръг на техническия диалог на 7 и 8 юни в Брюксел.\r\nПлановете са били на разговорите да се обсъди най-вече проблема около формирането на Общността на сръбските общини ( в Северно Косово), както и свободата на движението, енергетиката и съвместното управление на граничните пунктове. Само ден след изпратената покана, Прищина е изпратила отговор, съобщава агенцията като се позовава на неофициални източници.\r\nГлавният преговарящ от страна на Косово Авни Арифи е обяснил на Брюксел, че Прищина няма да участва в по-нататъшния диалог с Белград, докато сърбите не приложат договорите за енергетиката, свободата на движението, отваряне не моста в Косовска Митровица, взаимното признаване на университетските дипломи и съвместното управление на граничните пунктове.\r\nЕС нито е потвърдил, нито е отхвърлил твърденията, че е получил негативен отговор.\r\nГоворителят на Европейската комисия Карлос Мартин Руис де Гордехуела не е пожелал да коментира информацията за отказа на Прищина.\r\n„Единственото, което мога да кажа е, че сме в постоянен контакт с ръководителите на преговарящите екипи и ще продължим диалога, колкото се може по-скоро“, заяви Гордехуела.\r\nПо-рано в понеделник, президентът на Косово Хашим Тачи в интервю пред австрийската агенция АПА заяви, че Белград и Прищина са съгласни диалогът за нормализацията на отношенията под покровителството на Федерика Могерини да продължи, колкото може по-скоро, с цел да се постигне правно обвързващ договор. Държавният глава констатира, че Белград и Прищина са съгласни и за това, че диалогът няма алтернатива.\r\n*** Полицията и армията на Сърбия опровергаха докладите на косовските медии за увеличаване на присъствието на жандармерия и военни по границата с най-младата държава на Балканите, предава белградският телевизионен канал N1.\r\nПредставител на полицейските сили заяви за телевизията, че ситуацията по границата е „нормална и и че офицерите контролират преминаването както обикновено\", докато армията заяви, че не е била разгърната в Рудница, близо до ГКПП „Ярине“.\r\nМедиите в Косово съобщиха по-рано, че е засилено присъствието на полицейски и армейски сили, контролиращи преминаването на границата с Косово.\r\n***. Йорданският премиер Хани Мулки връчи оставката си на крал Абдула II след пет последователни дни на протести срещу мерките за строги икономии на правителството, предава AFP, като се позовава на източник от кабинета в Аман. \r\nДемонстрации разтърсват столицата и няколко други града от сряда насам, след като правителството прие законопроект за данъците върху доходите и обяви нови увеличения на цените въз основа на препоръките на Международния валутен фонд (МВФ), припомня агенцията.\r\n*** Парламентът на Косово отложи дебата за диалога със Сърбия, съобщава електронното издание Gazeta Express, като припомня, че от депутатите се очакваше да обсъдят и гласуват платформата на правителството за последната фаза на диалога между Прищина и Белград, която дава на президента Хашим Тачи водеща роля в преговорите.\r\nПредседателят на парламента Кадри Весели отправи въпрос към народните представители  дали искат да продължат с точките от дневния ред от предишната пленарна сесия или да започнат нова сесия. След гласуване депутатите решиха да продължат сесията с точките от дневния ред, останали от предишната пленарна сесия.\r\nНа предложението на правителството за упълномощаване на президента Хашим Тачи като главен преговарящ в последната фаза на диалога със Сърбия се противопоставиха  опозиционните партии, които обявиха, че депутатите им ще гласуват против платформата на правителството. „Самоопределение“ на Албин Курти също е против Тачи да бъде главен преговарящ с Белград.\r\n***Генералната прокуратура на Русия е предала на черногорския съд протоколи от разпита на руснаците Едуард Широков и Владимир Попов, които са обвинени от черногорската прокуратура в опит за организиране на държавен преврат през октомври 2016 година. Това съобщи в понеделник съдия Сюзана Мугоша, предава ТАСС\r\n„Специалната държавна прокуратура предаде на Върховния съд отговора на Генералната прокуратура на Русия, т.е. протоколите от изслушването на обвиняемите Едуард Широков и Владимир Попов“, цитира съда сръбското издание „Vijesti”.\r\nЗаседанията на съда по делото за държавния преврат бяха възобновени в понеделник в Подгорица. В хода на изслушванията бяха разгледани улики, съдържащи се в телефона на един от заподозрените – Саша Синджелич, който по-рано, след като даде всички необходими показания против лидерите на черногорската опозиция, избяга в Сърбия. Изслушванията ще продължат на 5 юни с разпит на свидетеля Брайан Скот.\r\nТАСС припомня, че в делото за т.нар. държавен преврат на 16 октомври 2016 година в Черна гора влизат 14 души, включително лидерите на опозиционния „Демократически фронт“ Андрий Мандич и Милан Кнежевич, генерал Дикич, както и двама граждани на Русия. Общо са задържани 20 души, повечето от които сключиха сделки със следствието и получиха по три – пет месеца лишаване от свобода. В рамките на разследването черногорският съд обвини двама руски граждани – Едуард Шишмаков (Широков) и Владимир Попов – във финансиране на опита за преврат, както и в планиране на убийството на бившия премиер на страната Мило Джуканович „чрез подстрекателства“.\r\n*** Федералното правителство на Германия поиска от Вашингтон обяснение за изявленията на новия американски посланик в Берлин Ричард Гренъл за засилването на десните сили в Европа, отбелязва националният ежедневник Die Frankfurter Allgemeine Zeitung. \r\nОсвен това, самият Гренъл ще трябва да отговаря за коментарите си следващата сряда, когато във външнополитическото ведомство в Берлин ще се състои официалната церемония по встъпването му в длъжност.\r\nЗа какво става въпрос? Пред консервативната платформа Breitbart американският дипломат заяви: „Мисля, че избирането на Доналд Тръмп просто даде право на хората да кажат, че няма да позволят на политическата класа (в Европа) да реши кой ще спечели и кой ще се кандидатира за избори\" в САЩ. \r\nГренъл заяви, че е свързан с редица консерватори в Европа. „Наистина искам да укрепна другите консерватори в цяла Европа\". Съответните коментари в Берлин считат за необичайни за дипломатическите среди. \r\n„Гражданите на Европа не се оставят на един васал на Тръмп да им казва как да гласуват. Американският посланик, който се забърква в подобни спорове, просто не стои на мястото си\", написа вицепредседателят на Германската социалдемократическа партия (ГСДП) Торстен Шафер-Гюмбел в социалната мрежа „Туитър“. \r\nРичард Гренъл, избраният от Доналд Тръмо нов дипломатически представител на САЩ в Германия, официално прие длъжността в началото на май.\r\nВицепрезидентът на САЩ Майк Пенс увери, че Гренъл е квалифициран за бъдещата си мисия и ще допринесе за укрепването отношенията между двете страни. 51-годишният е считан за един от първите и най-силни поддръжници на курса за външната политика на Тръмп.\r\nСенатът на САЩ одобри кандидатурата на Гренъл едва в края на месец април. Поста на дипломатически представител на Вашингтон в Берлин остана вакантен в продължение на почти 15 месеца. Донадл Тръмп издигна кандидатурата на 51-годишния Гренъл още през септември 2017 г., но изборът му предизвика рязка критика в редиците на демократите. \r\nИзбраникът на Тръмп бе обвинен в некоректни изказвания по адрес на жените, често пъти изразявани чрез съобщения в социалната мрежа „Туитър“. Освен това Гренъл си навлече гнева на мнозина с коментарите, че твърденията за руска намеса в президентските избори в САЩ са „раздути“. \r\nГренъл е съратник на Тръмп още от ранните стадии на предизборната му кампания. В миналото той е работил в продължение на седем години като председател на американската делегация в ООН. Още през 90-те години на миналия век призна публично своята сексуална ориентация. Защитава легализацията на еднополовите бракове.", "date": "2018.06.04", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/06/04/2529864/ministar-valentin-radev-provede-rabotna-sreshta-s-ministara-na-vatreshnite-raboti-na-avstriya.html", "text": "В рамките на провеждащото се в Люксембург заседание на Съвета „Правосъдие и вътрешни работи“ министър Валентин Радев се срещна с австрийския си колега Херберт Кикл, съобщиха от пресцентъра на МВР. Двамата обсъдиха различни аспекти и практики от настоящото председателство на България на Съвета на ЕС в областта на вътрешните работи с оглед бъдещите отговорности, които ще поеме Австрия от 1 юли. За България това беше голямо предизвикателство. Поставихме си амбициозни приоритети, зададени и от актуалния дневен ред на ЕС. Стартирахме председателството с десет законодателни предложения в процес на преговори с ЕП, отбеляза българският вътрешен министър. До момента финализирахме преговорите с Европейския Парламент по две законодателни предложения (ETIAS и eu-LISA). До края на юни се надяваме да приключим преговорите по още шест – три в областта на убежището (Директивата за условията за прием, т.н. Квалификационен регламент и Регламента за презаселване) и трите регламента за ШИС. Оптимисти сме също, че ще можем да постигнем общ подход на Съвета по Процедурния регламент, Визовия Кодекс и двете законодателни предложения за оперативната съвместимост. Продължаваме да търсим пробив и по Шенгенския граничен кодекс. Министър Радев изрази надежда в рамките на утрешното заседание да се проведе и конструктивна дискусия по предложения от България балансиран текст, свързан с Регламента Дъблин, на чиято основа лидерите да вземат и най-доброто решение. Оставяме ви добро наследство, което вярвам, ще продължите в дух на последователност. Като част от духа на приемственост в рамките на триото председателства, Валентин Радев увери австрийския си колега, че винаги може да разчита на помощ от наша страна, жест, който ние получихме от Естония. \r\nДвамата вътрешни министри оцениха високо дългогодишното отлично двустранно сътрудничество, както и изградените във времето добри контакти на експертно ниво.", "date": "2018.06.04", "title": "Министър Валентин Радев проведе работна среща с министъра на вътрешните работи на Австрия"}
{"url": "http://www.focus-news.net/news/2018/06/04/2529866/predstoyashti-sabitiya-v-stranata-za-5-yuni-agentsiya-fokus.html", "text": "***\r\nОт 10.00 часа в зала „Средец“ на София Хотел Балкан държавният глава Румен Радев ще открие  международна конференция на тема „Европейски практики и възможности за противодействие на корупцията“.  \r\n***\r\nВ НДК ще се проведе Неформална среща на министрите на земеделието от Европейския съюз. В 08.55 до 09.40 часа участниците в срещата ще направят кратки изявления на пред централния вход на НДК. От 10.00 часа ще започне работната сесия на Неформалната среща. От 13.00 часа в зала 6 министърът на земеделието, храните и горите Румен Порожанов и европейският комисар по земеделие и развитие на селските райони Фил Хоган ще дадат пресконференция.   \r\n***\r\nОт 10.00 часа в двореца „Врана” ще се проведе второто издание на международната икономическа конференция „Vrana Economic Council 2018”. Темата на конференцията тази година е „Умни решения за дигиталната икономика”. Организатори на събитието са Европейския Либерален Форум в партньорство с  Либералния институт за политически анализи – ЛИПА и Фондация „Фридрих Науман”. Конференцията ще бъде открита от вицепрезидента на Европейския Либерален Форум  Оле Шмид, Лиляна Павлова, министър на Българското председателство на Европейския съвет и бившия премиер проф. Огнян Герджиков. Специален гост е Н. В. Цар Симеон II.\r\n***\r\nОт 15.00 часа в хотел „Хилтън\" европейският комисар по земеделие и развитие на селските райони Фил Хоган ще открие Четвъртата годишна европейска конференция относно финансовите инструменти за земеделие и развитие на селските райони в ЕС подкрепени от Европейския фонд за земеделие и развитие на селските райони (ЕЗФРСР) през периода 2014-2020 г. В конференцията ще участва и министърът на земеделието, храните и горите Румен Порожанов. Поканен за участие е и министър-председателят Бойко Борисов.\r\n***\r\nОт 09.00 часа 9 състав на Специализирания наказателен съд ще гледа делото срещу Ивайло С., Вергил С., Пламен С. и др. за образуване и ръководене на организирана престъпна група. \r\n***\r\nОт 09.00 часа 8 състав на Специализирания наказателен съд ще гледа делото срещу Цветан В., Александър П., Илиан З., Георги Х. и др. за организиране и ръководене на организирана престъпна група. \r\n***\r\nОт 09.00 часа 12 състав на Специализирания наказателен съд ще гледа делото срещу Камен Б., Ивайло Б., Димитър З. и др. за организиране и ръководене на престъпна група. \r\n***\r\nОт 09.10 часа в Аулата на СУ „Климент Охридски“ ще се проведе дискусионен форум „Кръговата икономика – големите мечти се реализират в практически решения“. \r\n***\r\nОт 09.30 часа в заседателната зала в сградата на Висшия съдебен съвет (ул. „Екзарх Йосиф“ 12) ще се проведе заседание на Съдийската колегия на ВСС. \r\n***\r\nОт 10.00 часа в Информационния център на Министерство на отбраната, намиращ се на ул. „Г. С. Раковски” № 106, главният изпълнителен директор на „Български пощи” ЕАД Деян Дънешки ще пусне в употреба издание на тема: тема „30 години от космическия полет на Александър Александров на орбитален комплекс „Мир“ –  една пощенска марка в блок и специален пощенски печат.\r\n***\r\nОт 10.00 часа в сградата на КЕВР, ет. 4, ще се проведе открито заседание, на което ще обсъди: 1 - обсъждане на доклад относно заявление от „Енерджи Съплай Грийн“ ЕООД за промени в лицензия от 16 юли 2012 г., издадена за дейността „търговия с електрическа енергия“, с включване на права и задължения на „координатор на стандартната балансираща група“; 2 – доклад относно заявление на „ТЕЦ Варна“ ЕАД за издаване на лицензия за дейността „търговия с електрическа енергия“; 3 – доклад относно заявление от „Щаткрафт Маркетс“ ГмбХ за продължаване срока на лицензия, издадена от дейността „търговия с електрическа енергия“. \r\n***\r\nОт 10.00 часа 1 състав на СГС ще гледа делото срещу С.Г., Б.В.,И.П.,А.Х.,Е.Г.,Д.И., подсъдими за длъжностно присвояване в особено големи размери, при което е ощетено юридическо лице „Напоителни системи“ ЕАД.\r\n***\r\nОт 10.00 часа 5 състав на Специализирания наказателен съд ще гледа делото срещу Хованес М., Пламен Т., Мариян М. и др. за организиране и ръководене на организирана престъпна група с цел избягване плащане на данъчни задължения в големи размери. \r\n***\r\nОт 11.00 часа в Националния пресклуб на БТА ще се проведе първата пресконференция по Проект BG05M2OP001-1.002-0012-C01 за изграждане на Център за компетентност „Устойчиво оползотворяване на био-ресурси и отпадъци от лечебни и ароматични растения за иновативни биоактивни продукти“ към ОП НОИР.  В този проект партньори са Факултетът по химия и фармация и Биологическият факултет на Софийския университет. \r\n***\r\nОт 11.00 часа 15 състав на Специализирания наказателен съд ще гледа делото срещу Анифе А., Славка А., Мехмед А., Иван Х. и Филка Г. за организиране и ръководене на организирана престъпна група. \r\n***\r\nОт 12.00 часа зам.-кметът на София Евгени Крусев ще провери изграждането на тротоари по ул. „Гюешево“ в район „Възраждане“.\r\n***\r\nВ 12.00 часа на летище „София“ ще се състои статичен показ на самолет E-3A за далечно радиолокационно откриване и управление (AWACS). \r\n***\r\nОт 13.00 часа в централата на ПП АБВ на ул. „Врабча“ 23, ръководството на партията ще даде брифинг. На пресконференцията АБВ ще представи своята визия за стратегическия характер на отношения България – Русия.\r\n***\r\nОт 13.30 часа 7 състав на Специализирания наказателен съд ще гледа делото срещу Ивайло С., Венцислав Д., Петко С. и др. за образуване и ръководене на организирана престъпна група. \r\n***\r\nОт 14.00 часа в Аулата на Софийския университет „Св. Климент Охридски“ ще се състои пресконференция по проект BG05M2OP001-1.002-0019: „Чисти технологии за устойчива околна среда – води, отпадъци, енергия за кръгова икономика“ за изграждане на Център за компетентност.\r\n***\r\nКоалицията от неправителствени организации и граждански групи „За да остане природа в България“ и коалиция „Да спасим Кресненското дефиле“ организират протести във връзка с изграждането на магистрала „Струма“ и  измененията в действащия план за управление на Национален парк Пирин без екологична оценка (ЕО). От 17.30 часа пред представителството на Европейската комисия на ул. „Раковски“ в София; от 17.30 часа пред хотел „Санкт-Петербург“ в Пловдив, от 18.00 часа пред Община Варна. \r\n***\r\nОт 18.00 часа в Конферентна зала ще бъде представена книгата „Погледи към книгоиздаването”. С издаването на тази книга Факултетът по журналистика и масова комуникация отбелязва и 20-годишнината от откриването на специалността „Книгоиздаване”.\r\n***\r\nОт 18.30 часа в УниКредит Студио ще бъде открита изложбата „Точка на баланс“, в която две млади български художнички, Магдалена Николова и Сандра Стойчева, ще покажат своите творби.\r\n***\r\nОт 19.00 часа в зала „Джон Атанасов“ в „София Тех парк“ ще се проведе Четвъртият годишен бал на индустрията и работодателите, по време на който ще бъдат връчени Годишните награди за 2018 г. на Конфедерацията на работодателите и индустриалците в България „КРИБ  –Качество, Растеж, Иновации от България”. \r\n***\r\nОт 13.00 часа в Правно-историческия факултет на Югозападния университет „Неофит Рилски” – Благоевград  (Зала 301, Учебен корпус № 6),  ще се проведе обществено обсъждане на тема: „Нови правила за движение по пътищата – предизвикателства и решения”, организирано съвместно от Правно-историческия факултет и Техническия факултет на Югозападния университет „Неофит Рилски”. \r\n***\r\nВ 16.30 часа в зала „Яворов“ ще се проведе фестивалът „Дни на детското творчество”.\r\n***\r\n19. 00 часа в експо център „Флора“ композиторът и пианист Михаил Големинов ще представи концерт-пърформънсът „Музикална графика – графична музика“.\r\n***\r\nОт 10.30 часа в сградата на ОДМВР-Варна ще се проведе брифинг, на който ще бъдат оповестени мерките за сигурност и опазване на обществения ред в града и курортите през летните месеци, както и пътната безопасност по време на ваканционния сезон. По време на брифинга ще бъде направено и кратко обобщение на изминалите от началото на 2018 година месеци.\r\n***\r\nОт 17.00 часа на входа на Морската градина официално ще бъде открит Петия международен турнир „Одесос“ и 46-ят републикански преглед по пожаро-приложен спорт. Състезанията ще се състоят на стадион „Локомотив“. \r\n*** \r\nОт 17.30 часа в РБ „П. Р. Славейков“ ще се проведе представяне на новата книга на проф. Пламен Павлов „Асеневци“. Модератор на срещата ще е доц. д-р Иван Лазаров. \r\n*** \r\nОт 19.00 часа в театралния салон на НЧ „Надежда 1869“ Драматичен театър \"Стефан Киров\" – Сливен представя „Случайната смърт на един анархист”. \r\n***\r\nОт 18.30 часа в Драматичен театър „Йордан Йовков“ ще се състои концерт „Представи си…“ на Веселин Маринов. \r\n***\r\nВ Регионална библиотека „Дора Габе“ ще се състои информационен ден по повод 5 юни – Международен ден за опазване на околната среда – презентация.\r\n***\r\nОт 13.00 часа в залата на общински драматичен театър ще се проведе образователно-патриотичната кампания „Моят град е моята крепост”.  \r\n***\r\nОт 17.30 часа в Малкия салон на Двореца на културата ще се състои концерт на ученици от Обединената школа по изкуства към ОК Дворец на културата от класовете на В. Милотинова, Ю. Манолова и А. Тодорова.\r\n***\r\nОт 09.30 часа на Учебно-опитното поле а Аграрния университет официално ще бъде открито Първото издание на Международни дни на полето – България 2018. \r\n***\r\nОт 10.30 часа в Пресцентъра на БСП (ул. „Кръстю Пастухов”18), ППГОС на БСП ще даде пресконференция. \r\n***\r\nОт 11.00 ч. в къща „Клианти“ ще се представят резултати от обучението по програма „Твоят час“ на учениците от ОУ „Александър“ I, проведено съвместно с ОИ „Старинен Пловдив“. Пак там от 17.30 часа деца и родители са поканени на концерт на ФАФ „Куклици“ под надслов „Да се завърнеш в бащината къща“. \r\n***\r\nОт 16.00 до 18.00 часа в офиса на ПП ГЕРБ в район „Тракия” в блок 91, общинският съветник Иван Вичков ще има приемен ден.\r\n***\r\nОт 17.30 часа пред трибуните на Гребната база, известни български изпълнители ще подкрепят проекта „Готови за работа”, насочен към икономически неактивните младежи от 15 до 29 години.\r\n***\r\nОт 18.00 часа, в Галерия „ Занаяти”, гр. Пловдив, ул. „Д-р Вълкович” №3 /1 етаж/ ще бъде открита самостоятелна изложба - кукли и пана от плъст на майстор Румяна Герчева, Регионална занаятчийска камара Шумен. От 17.00 часа за тънкостите и техниките при изработване на своеобразните кукли ще разкаже и демонстрира самата авторка. \r\n***\r\nОт 11.00 часа в Драматичния театър ще се играе спектакълът „Жива вода“.\r\n***\r\nОт 13.00 часа в Информационния център на РИОСВ-Шумен ще се състои церемония, на която ще бъдат наградени победителите в конкурса за най-голямо количество предадена хартия за рециклиране „Гората за децата“. \r\n***\r\nОт 20.30 часа в Спортна зала „Диана“ ще се състои концерт-спектакъл на Танцова школа „All Steps - Всички стъпки” със специалното участие на Павел и Венци Венц.", "date": "2018.06.04", "title": "Предстоящи събития в страната за 5 юни (Агенция „Фокус“)"}
{"url": "http://www.focus-news.net/news/2018/06/04/2529869/vmz-sopot-sklyuchihme-novi-dogovori-ochakvat-se-i-oshte-do-kraya-na-yuni.html", "text": "Най-голямото държавно предприятие в системата на ВПК у нас - ВМЗ - Сопот, сключи нови договори след приключване на тазгодишното изложение на отбранителната индустрия у нас, съобщиха от пресцентъра на ВМЗ - Сопот.\r\n\"След \"Хемус 2018\" категорично заявявам, че времето, в което имаше намаляване на поръчките за специална продукция, вече е отминало. Имаме сключени договори, очакваме и още до края на настоящия месец юни. Изпълнението им трябва да започне през втората половина на юли - след получаване на финансирането\", каза изпълнителният директор на сопотската оръжейница д-р инж. Иван Гецов. Той допълни, че бъдещото възлагане на договори ще бъде ритмично и ще гарантира безпроблемна работа във ВМЗ.\r\nВ зависимост от обема на поръчките, може да бъде открита процедура по приемане на допълнителни работници с цел срочно и качествено изпълнение на договорите, поясни инж. Гецов.", "date": "2018.06.04", "title": "ВМЗ - Сопот: Сключихме нови договори, очакват се и още до края на юни"}
{"url": "http://www.focus-news.net/news/2018/06/04/2529870/veliko-tarnovo-izgrazhdaneto-na-patna-vrazka-zatrudnyava-dvizhenieto-v-uchastak-ot-patya-mezhdu-selo-polikraishte-i-elena.html", "text": "Изграждането на пътна връзка затруднява движението в участък от пътя между село Поликраище и Елена. Нека водачите се движат с повишено внимание от км 16+800 до км 17+570. От Областно пътно управление – Велико Търново съобщиха за Радио „Фокус“ – Велико Търново, че срокът за приключване на дейностите е 12 юни. Дотогава трафикът се пренасочва в една лента. Условията за пътуване на територията на областта са нормални. Времето е предимно облачно, без валежи. В региона няма регистрирани тежки инциденти през изминалото денонощие. Пътната обстановка към този час е спокойна. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до края на юни. Ограничението е въведено в отсечката от км 47+800 до км 48+000, а срокът за приключване на ремонта е 5-ти юли. Затворен за товарни автомобили над 10 тона е път -551 Дебелец-Средни колиби-Елена. Обходният маршрут е през Дебелец-В.Търново-Лясковски кантон-Миндя-Елена и обратно.\r\nЛуиза ТРАНЧЕВА", "date": "2018.06.04", "title": "Велико Търново: Изграждането на пътна връзка затруднява движението в участък от пътя между село Поликраище и Елена"}
{"url": "http://www.focus-news.net/news/2018/06/04/2529868/varna-dazhdat-navodni-podzemiyata-na-ag-bolnitsata-speshniya-tsentar-i-detska-gradina.html", "text": "Подземията на Специализираната АГ болница, Спешния център, поликлиниката на бул. „Република“, както и котелното помещение на ОДЗ „Детска радост“ са били наводнени след поройният дъжд във Варна днес следобед. Това съобщиха за Радио „Фокус“ – Варна от Областната дирекция на МВР. От там допълниха, че над 50 сигнала са постъпили на телефон 112 след 16.30 часа. Граждани продължават да се обаждат с информация за наводнени избени помещения, подлези и улици. По данни на МВР сигналите се обработват по приоритет. Екипи на Гражданска защита са оказали помощ и на гражданин на Крайбрежната алея, който не е можел да излезе с автомобила си.\r\nДиана СТОЕВА", "date": "2018.06.04", "title": "Варна: Дъждът наводни подземията на АГ болницата, Спешния център  и детска градина"}
{"url": "http://www.focus-news.net/news/2018/06/04/2529865/burgas-sastoyanieto-na-postradaloto-pri-strelbata-v-slanchev-bryag-22-godishno-momiche-ostava-bez-promyana.html", "text": "Състоянието на 22-годишното момиче, което бе простреляно в събота вечерта в Слънчев бряг остава без промяна. Това каза за Радио „Фокус“ – Бургас Юлия Андреева, говорител на УМБАЛ-Бургас. „Фокус“ припомня, че момичето пострада при престрелка в курорта, при която загина бизнесмена Коста Николов. По-късно стана ясно, че стрелецът е бившият приятел на пострадалата.\r\nВеселина НИКОЛОВА", "date": "2018.06.04", "title": "Бургас: Състоянието на пострадалото при стрелбата в Слънчев бряг 22-годишно момиче остава без промяна"}
{"url": "http://www.focus-news.net/news/2018/06/04/2529867/ministar-nikolay-nankov-tselta-na-moyat-grad-e-moyata-krepost-e-da-vazpitava-patriotichniya-duh-i-tsennostite-u-nashite-detsa.html", "text": "Отборът на Област Шумен спечели първия полуфинал на образователно-патриотичната кампания на МРРБ „Моят град е моята крепост“, която стартира днес в областния град, съобщиха от пресцентъра на Министерството на регионалното развитие и благоустройството. Над 400 ученици от Североизточна България – областите  Варна, Добрич, Силистра, Шумен, Търговище, Разград и Русе, препълниха залата на Младежкия дом, в която протече надпреварата по знания, с водещи актьорите Димитър Рачков и Васил Василев – Зуека. Те „изпитваха“ участниците в три кръга игри с въпроси, свързани с българската история, география, фолклор, както и обновяването на регионите с проекти на Министерството на регионалното развитие и благоустройството. На сцената бе и познатата от телевизионния екран Евелина Павлова, която помагаше на отборите. Официални гости и жури на конкурса бяха министърът на регионалното развитие и благоустройството Николай Нанков, заместник-министър Деница Николова, заместник-министърът на образованието и науката Таня Михайлова, областният управител на Шумен проф. Стефан Желев и кметът на Община Шумен Любомир Христов. \r\nДомакините събраха максимален брой точки, с което предизвикаха бурни емоции и радост на своите съграждани. На второ място застанаха представителите на Област Добрич, трети се класира отборът на Област Силистра, четвърто място зае отборът на Област Русе, пети се класираха отборите на областите Разград и Търговище, а участниците от Област Варна останаха седми. Съгласно регламента отборът победител ще представи Североизточния район за планиране на големия финал, който ще се състои през есента в София. Изненадата за участниците и гостите бе появата на известния изпълнител Веселин Маринов, който поздрави всички с изпълнението на песента „За теб, България“, с което нахъса допълнително всички състезатели в патриотичното състезание. \r\n„Развълнувам съм от старта на кампанията, която неслучайно тръгва от Шумен и района – люлка на българската държавност. За нас политиците е важно да виждаме толкова будни и умни деца, защото всичкото което правим е за  Вас - нашето бъдеще, заяви министър Николай Нанков, който бе и председател на журито.\r\nКато регионално министерство искаме да създадем усещането у нашите деца, за бъдещите поколения, че в родните им места се случват и то положителни неща, а и във всеки български град, всяка община, областен център има перспектива за развитие. Хората трябва да остават по родните си места, трябва да познават историята и настоящето, коментира министър Нанков. Освен популяризиране на нашата оперативна програма, чрез която финансираме кампанията „Моят град е моята крепост“, патриотичният дух и ценностите, които възпитаваме чрез нея у нашите деца, са наша основна цел, заяви регионалният министър. Получи се уникално мероприятие. Мисля че атмосферата, зарядът, емоцията сред децата бяха невероятни. Те се представиха прекрасно, заяви Николай Нанков след края на състезанието и изказа благодарности към всички присъстващи деца, към местната власт за любезното домакинство и към водещите.\r\nУтре - 5 юни, в Кюстендил сили ще премерят ученици от области София-град, София-област, Перник, Пазарджик, Благоевград и Кюстендил. Децата ще премерят знания в три състезателни кръга. В първия всеки отбор ще отговаря на два въпроса от родния му край, като ще трябва да познае обектите от снимката (културна и туристическа инфраструктура, финансирана от ОПРР). Във втори кръг участниците ще трябва да познаят изпълнителя и името на песента, от която ще чуят откъс. Последният кръг ще е колело на късмета с имената на всичките 28 области - всеки отбор отговаря на въпроси за района, който му се е паднал след завъртане на колелото. Петчленно жури ще оценява представянето на учениците. Негов председател е министър Нанков. Децата ще бъдат оценявани още от зам.-регионалния министър Деница Николова, зам.-министъра на образованието и науката Таня Михайлова, както и от кмета и областния управител от града-домакин. Всяко събитие ще бъде съпътствано от атрактивна програма, игра с публиката със забавни въпроси, скечове и музикални изпълнения. За всички участници ще има награди.\r\nУченическите състезания са част от мащабната кампания на МРРБ „Моят град е моята крепост“. Тя ще се разгърне в множество състезания с награди и през лятната ваканция.\r\nИнициативата се финансира със средства  от Оперативна програма „Региони в растеж“ 2014-2020 г.", "date": "2018.06.04", "title": "Министър Николай Нанков: Целта на „Моят град е моята крепост“ е да възпитава патриотичния дух и ценностите у нашите деца"}
{"url": "http://www.focus-news.net/news/2018/06/04/2529872/rumen-petkov-abv-ministar-predsedatelyat-tryabva-da-vzeme-speshni-merki-zashtoto-demotivatsiyata-v-mvr-zapochva-da-varvi-kam-demoralizatsiya.html", "text": "Министър-председателят трябва да вземе спешни мерки, защото демотивацията в МВР започва да върви към деморализация. Това каза председателят на АБВ Румен Петков в интервю за Агенция „Фокус“  за мотивите за поисканата оставка на вътрешния министър Валентин Радев.  „Тук трябва да се вземат спешни мерки, ако искаме действително тази система да служи на обществото и държавата. Казвам го със съзнанието, че това са хора, направили много тежък избор. Всеки от тях лишава семейството и децата си, а за съжаление получават от министъра си неуважение и незачитане“, коментира Петков. Той поясни, че АБВ има три мотива за оставката на вътрешния министър Валентин Радев.  По думите му някои от социалните проблеми на служителите са решени, въпреки министъра. „Това е страшно, защото системата го вижда. На второ място той е съучастник в съсипването на районни полицейски управления от една страна и от друга страна за неизпълнението на поети ангажименти от управляващите. За това трябва да се носи политическа отговорност, в случая тя е оставка“, каза Петков и даде пример със съсипването на Районното полицейско управление в Ботевград. „Трето, в политически план министърът не може да защити интересите на ведомството, нито като бюджет, нито като превъоръжаване, нито като комуникация. Това са неща, които в тази ситуацията не са търпими“, коментира председателят на АБВ. \r\nДеница КИТАНОВА", "date": "2018.06.04", "title": "Румен Петков, АБВ: Министър-председателят трябва да вземе спешни мерки, защото демотивацията в МВР започва да върви към деморализация"}
{"url": "http://www.focus-news.net/news/2018/06/04/2529873/iliyana-popova-zam-kmet-na-obshtina-petrich-yuzhniyat-natsionalen-forum-na-narodnoto-tvorchestvo-petrich-2018-imashe-za-tsel-da-populyarizira-i-razviva-folklornoto-bogatstvo-na-balgariya.html", "text": "Южният национален форум на народното творчество „Петрич 2018“ имаше за цел да съхрани българските народни традиции и занаяти, да популяризира и развива фолклорното богатство на България. Това каза за предаването „Петрич – древен и вековечен“ по Радио „Фокус“-Пирин Илияна Попова, заместник-кмет по Културата към Община Петрич. Тя посочи, че организатори на Южния национален форум на народното творчество „Петрич 2018“, който се проведе този уикенд в Петрич и Първомай,  са Община Петрич, Фондация „Гайтан“, Народно читалище „Братя Миладинови-1914“-Петрич и Народно читалище „Димитър Благоев-1956“-село Първомай. Попова уточни, че в рамките на форума са проведени фестивалът „Южен гердан“ и Националният фолклорен конкурс „Оро се вие, цървули се кинат“. „Тъй като целите и на двата форума са едни и същи, тази година решихме да ги обединим и да дадем една по-голяма сцена за изява на повече колективи. Предоставянето на възможност за изява на колективи от страната, от Община Петрич и от чужбина, както и на занаятчии, запазили старинни технологии за производство на стоки от метал, кожа, глина, дърво, вълна, е всъщност едно голямо предизвикателство“, коментира Илияна Попова. Тя отбеляза, че условията за участие в Южния национален форум всъщност не са били толкова тежки, като са имали право да участват формации, танцови състави, фолклорни ансамбли, индивидуални ансамбли и други, които да представят автентичен и обработен фолклор, съгласно регламента.\r\nПопова съобщи също, че Общинският събор на народното творчество „Южен гердан“ се проведе за 28-ма поредна година. Тя отбеляза, че той всъщност е едно мини-състезание между танцовите и певческите групи, индивидуалните изпълнители на автентичен фолклор от Община Петрич. Заместник-кметът посочи, че изпълненията на участници в „Южен гердан“ са оценявани от 3-членно жури, което се състои от изтъкнати специалисти в музикалното, певческото и танцовото изкуство. По думите й участниците са оценявани по следните критерии: подбор на репертоар, майсторство на изпълнението, артистичност на изпълнителя и подбор на костюми. „3 дни всъщност община Петрич бе огласяна от фолклорни ритми и живя с българския фолклор. През първия ден централната градска част бе изпъстрена от дефилета на състави, индивидуални изпълнители и гости. По улиците на града те се движеха облечени в национални носии. При подготовката за участие във форума ръководителите на съставите и индивидуалните изпълнители се съобразиха с тези изисквания“, допълни Попова. Според нея когато целите са хубави и са за това да съхраним, да помагаме и да представяме по най-добрия начин българския фолклор, този вид партньорства имат бъдеще. „Това всъщност времето ще го покаже, но трите дни през които се състоя Южният национален форум на народното творчество в Петрич, ни дават основание да вярваме, че този формат има едно добро бъдеще“, каза още тя.\r\nНатали СТЕФАНОВА", "date": "2018.06.04", "title": "Илияна Попова, зам.-кмет на Община Петрич: Южният национален форум на народното творчество „Петрич 2018“ имаше за цел да популяризира и развива фолклорното богатство на България"}
{"url": "http://www.focus-news.net/news/2018/06/04/2529871/nkzhi-poradi-vlosheni-meteorologichni-usloviya-v-rayona-na-varna-beshe-prekasnato-dvizhenieto-na-vlakovete.html", "text": "Поради влошени метеорологични условия в района на Варна беше прекъснато движението на влаковете. Това съобщиха за Агенция „Фокус“ от НКЖИ. Бърз влак 8632 от Варна за Пловдив през Карнобат, със 110 пътника, престоя в участъка Варнаразделенпост  - Варнатоваренпарк 75 минути поради наводнен железен път. Влакът е потеглил към гара „Тополите“ в 17.53 часа с разрешена скорост до 5 км/ч в засегнатия участък. \r\nКъм момента е разрешено движението на влаковете в междугарието Варнатоваренпарк – „Тополите“ с 25 км в час. Екипи на НКЖИ извършват проверка на железния път за щети от наводнението в участъка от Варнатоваренпарк към гара Варна. \r\nВ момента пътническият влак от Добрич за Варна чака в гара Тополите от 17.30 часа. От 17.52 часа бързият влак от София за Варна чака в гара „Езерово“. Пътническият влак от Варна за Шумен не е тръгнал от гара „Варна“ и закъснението му към момента е 80 минути.", "date": "2018.06.04", "title": "НКЖИ: Поради влошени метеорологични условия в района на Варна беше прекъснато движението на влаковете"}
{"url": "http://www.focus-news.net/news/2018/06/04/2529874/d-r-geva-stoilova-nzok-vavezhdat-se-elektronni-protokoli-za-patsientite-s-onkologichni-i-onkohematologichni-zabolyavaniya.html", "text": "Националната здравноосигурителна каса ще следи използваемостта на леглата по вид и по процент на използваемос. Това каза д-р Гева Стоилова, началник отдел „Договаряне, методология и анализ на болничната медицинска помощ“ в дирекция „Болнична медицинска помощ“ към Националната здравноосигурителна каса (НЗОК), по време на семинар, свързан с новите моменти в Националния рамков договор (НРД) за 2018г., предаде репортер на Агенция „Фокус“.„Най-новите неща по отношение на болничната помощ в Националния рамков договор за 2018г. бихме могли да съотнесем към приетата здравна карта. Районните и съответно Националната здравноосигурителна каса ще следят използваемостта на леглата по вид и по процент на използваемост“, посочи д-р Стоилова. Тя уточни, че по НДР 2018г. лечебните заведения за болнична помощ сключват договор с районните здравноосигурителни каси, респективно НЗОК, като в тях се вписват броя легла по видове и структури на лечебното заведение. „Те би трябвало да се спазват и НЗОК да следи използваемостта на леглата да не надхвърля 100%, с изключение на епидемиологичен взрив или други спешни състояния,  които ще бъдат регулирани по друг ред“, допълни д-р Стоилова. \r\nКато друг момент, свързан с контрола в болничната помощ тя посочи протоколите, които се изготвят за пациентите с онкологични и онкохематологични заболявания и, които тази година за първи път ще се въвеждат в електронната система при започване на определено лечение и при промяна на лечението на пациентите. „Тези протоколи, въвеждайки се в електронната система, дават възможност, както НЗОК да има преглед върху това при какви диагнози какво лечение се назначава, така и да се контролира дали това се случва реално“, посочи д-р Стоилова. \r\nВ новия рамков договор е заложено също така Касата да заплаща за действително използвано количество лекарство на онкоболен, а не за цялата опаковка, както е до сега. Д-р Стоилова обясни, че целта е остатъкът за не се изхвърля, а да се използва за друг пациент, тъй като сега загубите от подобна практика е около 10-15%. \r\nПредвидени са и промени, чрез които пациентите да могат да постъпват в болница с изследвания от друго лечебно заведение, а общопрактикуващите лекари в населени места без достатъчно специалисти да се включват в медицинската дейност. \r\nД-р Стоилова отбеляза също и, че ще контролът в болничната помощ ще се засили от съвместни комисии – между НЗОК и Българския лекарски съюз (БЛС). „Целта е съвместно да се упражнява контрол, ако е необходимо да се привличат и допълнителни консултанти и медицински специалисти, за да се повиши качеството на контрола“, обясни тя. \r\nВесела АЛЕКСАНДРОВА", "date": "2018.06.04", "title": "Д-р Гева Стоилова, НЗОК: Въвеждат се електронни протоколи за пациентите с онкологични и онкохематологични заболявания"}
{"url": "http://www.focus-news.net/news/2018/06/04/2529878/rumen-petkov-abv-problemat-v-mvr-e-che-ministarat-nyama-politika-ta-toy-ne-pravi-razlika-mezhdu-vatreshna-proverka-i-dosadebno-proizvodstvo.html", "text": "Проблемът в МВР е, че министърът няма политика, та той не прави разлика между вътрешна проверка и досъдебно производство. Това каза председателят на АБВ Румен Петков в интервю за Агенция „Фокус“  за мотивите за поисканата оставка на вътрешния министър Валентин Радев. Петков отчете, че министърът не  може да направи разлика между съдебно и досъдебно производство, не може да направи разлика между вътрешна проверка и досъдебно производство. „Скандалният случай с границата вече месеци наред неприключващата проверка там, е повече от показателен за неспособността на министъра да води неефективна политика. Какво означава половината пътници на самолет да влязат в страната, без какъвто и да е граничен контрол. Това е елемент от демотивацията и деморализацията на състава. Всичко останало са празни приказки. Тук аз не виня състава, а министъра“, посочи председателят на АБВ. Според Румен Петков за съжаление има много такива дефектни примери, в които политиката на ръководството на МВР е неадекватна.  „Ние имаме посегателство върху служители. Министърът никъде не се изправи да ги защити. Това са неща, които не трябва да бъдат подминавани, защото колкото повече ги подминаваме, толкова повече ще правим нежелана професията служител на МВР“, посочи още Петков. По думите му проблемът с липсата на кадри в МВР се задълбочава се, а недокомплектът в системата на МВР продължава да варира около 3500 души. „Това е тежък проблем, който ако не бъде решен, всички останали лъжи, че ще назначаваме във всяко село полицай, са безогледни. Това, че ние като общество позволяваме да бъдем лъгани, е друг въпрос. От една страна това е тежкият проблем, от друга страна подготовката на хората, които започват работа в МВР, е на критичен минимум. От трета страна Академията на МВР се нуждае от подкрепа. Тя е и ресурсна и институционална. За съжаление оставам с впечатление, че това ръководство на МВР в лицето на министъра няма отношение към Академията и възможностите тя да води подготовка и преподготовка на личния състав“, коментира Румен Петков.\r\nДеница КИТАНОВА", "date": "2018.06.04", "title": "Румен Петков, АБВ: Проблемът в МВР е, че министърът няма политика, та той не прави разлика между вътрешна проверка и досъдебно производство"}
{"url": "http://www.focus-news.net/news/2018/06/04/2529877/burgas-vremenno-e-zatvoreno-za-dvizhenie-na-motorni-prevozni-sredstva-platnoto-v-posoka-ot-kvartal-vetren-kam-grada.html", "text": "Временно е затворено за движение на моторни превозни средства платното в посока от квартал „Ветрен“ към Бургас поради извършване на ремонтни дейности на асфалтовата настилка. Това съобщиха от Община Бургас. Движението се осъществява двупосочно в платното за движение към кв. „Ветрен“. Временната организация на движението ще е до 30 юни т.г.\r\nС нормална интензивност се осъществява движението на моторни превозни средства в областта към този час. Пътните настилки на места са мокри поради паднали краткотраен дъжд, но са нормално проходими. Видимостта е отлична.\r\nСпокойно е и движението по централните бургаски улици и булеварди  „Христо Ботев“ и „Демокрация“. Нормален е трафикът и по  булевардите „Сан Стефано“, „Стефан Стамболов“ и „Тодор Александров“, както и в комплекс „Славейков“.\r\nНа входно-изходните пътни артерии на града движението е спокойно, задръствания няма.\r\nВеселина НИКОЛОВА", "date": "2018.06.04", "title": "Бургас: Временно е затворено за движение на моторни превозни средства платното в посока от квартал „Ветрен“ към града"}
{"url": "http://www.focus-news.net/news/2018/06/04/2529875/anna-nikolova-fondatsiya-sos-semeystva-v-risk-uvelichavat-se-sluchaite-na-nasilie-nad-detsa-v-semeyna-sreda.html", "text": "Увеличават се случаите на насилие над деца в семейна среда. Това каза за Радио „Фокус“ – Варна Анна Николова, управител на Фондация „SOS семейства в риск“. „За съжаление, напоследък ставаме свидетели много често на случаи на насилие и агресия към деца, както и на факта, че когато се упражнява насилие над майката  детето става свидетел на това насилие, което съответно го поставя в категорията на жертва“, добави Анна Николова. Според нейните думи освен майката, която се конституира като жертва на насилие, като пострадало лице се конституира и детето. \r\n„Един от случаите, над които сме работили, е на проява на  изключителна жестокост от страна на извършителя спрямо съпругата му. Всеки един инцидент е ставал умишлено пред детето, като то е приканвано да участва в насилническите действия. В този конкретен случай, освен физическото малтретиране  присъства и сексуалният тормоз над жертвата, което също е ставало в присъствието на детето“, заяви Анна Николова. По нейните думи чести са и случаите на малтретиране на деца в семейството, което може да бъде както от страна на бащата, така и от страна на майката. „В тези случаи се налага и се предприемат мерки, като се уведомява „Отделът за закрила на детето“ за предприемане на мерки по спешност“, допълни Анна Николова.\r\nМилена СТОЕВА", "date": "2018.06.04", "title": "Анна Николова, Фондация „SOS семейства в риск“: Увеличават се случаите на насилие над деца в семейна среда"}
{"url": "http://www.focus-news.net/news/2018/06/04/2529879/varna-poroyniyat-dazhd-v-grada-prevarna-ulitsi-i-bulevardi-vav-voden-kapan.html", "text": "Огромни количества вода затрудняват движението по едни от най-натоварените улици и булеварди в града заради проливния дъжд. Във воден капан са се превърнали и малки улици в центъра на града, предаде репортер на Радио „Фокус“ – Варна. Едни от най-проблемните точки в града са районът на бул. „Цар Освободител“ и ул. „Цар Асен“, улица „Струга“, ул. „Подвис“, също и бул. „Цар Освободител“ в района на Техникумите. Под вода е и бул. „Владислав Варненчик“ в района на Двете кули. Там пешеходците са принудени да газят във вода до коленете. Преминаването на автомобили в посока от и към изхода на града е затруднено от огромна локва на кръстовището. Сериозно е ситуацията ситуацията и в района на автоподлеза на улица „Шипка“, който също е под вода. Проблемни участъци има и в направлението Варна-„Златни пясъци“, където също пътят е под вода. За кратко светофарната уредба на кръстовището на бул. „Владислав Варненчик“ и бул. „Република“ спря да работи.\r\nДиана СТОЕВА", "date": "2018.06.04", "title": "Варна: Поройният дъжд в града превърна улици и булеварди във воден капан"}
{"url": "http://www.focus-news.net/news/2018/06/04/2529880/blagoevgrad-normalno-natovaren-e-trafikat-na-gkpp-kulata.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от Главна дирекция „Гранична полиция“. Без проблеми се извършва и движението през останалите пунктове по българо-гръцката граница.\r\nЛивия НИНОВА", "date": "2018.06.04", "title": "Благоевград: Нормално натоварен е трафикът на ГКПП „Кулата“"}
{"url": "http://www.focus-news.net/news/2018/06/04/2529881/vidin-s-normalna-intenzivnost-e-trafikat-na-trite-granichni-punkta-v-oblastta.html", "text": "С нормална интензивност е трафикът на трите гранични пункта във Видинска област, съобщи за Радио „Фокус“ – Видин дежурният в Гранична полиция – Видин. На граничен пункт „Дунав мост 2“ няма натрупване на тежкотоварни автомобили на вход и изход. Спокойно се преминава и от двете страни на границата на двата контролно-пропускателни пункта на границата със Сърбия – „Връшка чука“ и „Брегово“.\r\nАнна ЛОЗАНОВА", "date": "2018.06.04", "title": "Видин: С нормална интензивност е трафикът на трите гранични пункта в областта"}
{"url": "http://www.focus-news.net/news/2018/06/04/2529882/gencho-genchev-kmet-na-svishtov-do-kraya-na-lyatoto-ochakvame-da-priklyuchi-remontat-na-45-te-ulitsi-v-grada-koito-se-preasfaltirat.html", "text": "До края на лятото се очаква да приключи ремонтът на 45-те улици в Свищов, които се преасфалтират. Паралелно с тези дейности тече и цялостна подмяна на водопровода в отсечките, което забавя дейностите допълнително. Това каза за Радио „Фокус“ – Велико Търново кметът на Свищов Генчо Генчев. Той припомни, че в ремонтите се влагат 2 млн. лв., които бяха осигурени чрез заем. Освен това правителството даде и 500 хил. лв. към тази сума. Смяната на тръбите струва  1, 7 млн. лв. – финансиране по  програма ПУДОС. Общата стойност на всички дейности, включително и останалите ремонти, които текат в града, е около 6 млн. лв. \r\n„Подмяната на водопровод е един по-сериозен инфраструктурен проект, който отнема повече време и дейностите са доста по-сериозни, тъй като преминаването под земята затруднява работата, защото там освен водопроводи има и други комуникации – на електроразпределителни дружества, на телекомуникационни компании, за интернет. Това създава проблеми. Искам да се обърна към моите съграждани, които живеят по улиците „Патриарх Евтимий“, „Хан бъчва“, „Черни връх“ и да се извиня за неудобствата“, каза още кметът Генчев. Той допълни, че  в новите тръби по улица „Черни връх“ се влагат  100 хил. лв., осигурени от ВиК разпределителното дружество. Приключи подмяната на захранващия водопровод в региона,а  ремонтите, които все още текат са по напорния. „До края на юни ще приключи изпълнението на най-големия мащабен инфраструктурен проект за 6 млн. лв.“, посочи градоначалникът. Освен това подчерта, че до началото на есента се очаква да са завършени и останалите улици.\r\nЛуиза ТРАНЧЕВА", "date": "2018.06.04", "title": "Генчо Генчев, кмет на Свищов: До края на лятото очакваме да приключи ремонтът на 45-те улици в града, които се преасфалтират"}
{"url": "http://www.focus-news.net/news/2018/06/04/2529884/gd-granichna-politsiya-normalno-se-osashtestvyava-preminavaneto-prez-balgarskite-granichno-kontrolno-propuskatelni-punktove.html", "text": "На българо-сръбската, българо-македонската, българо-гръцката, българо-турската и българо-румънската граница трафикът е нормален на всички гранични контролно-пропускателни пунктове. Това съобщиха от пресцентъра на ГД \"Гранична полиция\".", "date": "2018.06.04", "title": "ГД \"Гранична полиция\": Нормално се осъществява преминаването през българските гранично контролно-пропускателни пунктове"}
{"url": "http://www.focus-news.net/news/2018/06/04/2529883/blagoevgrad-s-normalna-intenzivnost-e-dvizhenieto-po-glaven-pat-e-79-i-am-struma-v-oblastta.html", "text": "С нормална интензивност е движението по главен път Е-79 и АМ „Струма“ в Благоевградска област. Това каза за Радио „Фокус“-Пирин дежурният служител в Областно пътно управление-Благоевград.  Няма ремонтни дейности по първокласните и второкласните пътища в региона. Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. На 5 юни от 08,00 до 17,00 часа движението по главен път Е-79 в участъка от Железница до Симитли ще се осъществява в една лента поради изсичане на храсти.\r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се  с пътната обстановка.\r\nНатали СТЕФАНОВА", "date": "2018.06.04", "title": "Благоевград: С нормална интензивност е движението по главен път Е-79 и АМ „Струма“ в областта"}
{"url": "http://www.focus-news.net/news/2018/06/04/2529886/kyustendil-v-uchastaka-bobov-dol-zhedna-se-izgrazhda-nov-pat-zaradi-svlachishte.html", "text": "В участъка Бобов дол – Жедна се изгражда нов път заради свлачище. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.06.04", "title": "Кюстендил: В участъка Бобов дол – Жедна се изгражда нов път заради свлачище"}
{"url": "http://www.focus-news.net/news/2018/06/04/2529888/pazardzhik-stotitsi-se-pokloniha-pred-pametna-plocha-na-prof-d-r-lachezar-tsotsorkov-varhu-memorialnata-stena-v-muzeya-v-panagyurishte.html", "text": "Паметна плоча на покойния председател на Надзорния съвет на „Асарел-Медет“АД и почетен гражданин на Панагюрище проф. д-р Лъчезар Цоцорков бе открита на 4 юни в двора на Историческия музей в Панагюрище, по инициатива на фондация „Цоцорков род“. Това  съобщиха от отдел „Комуникации“ на „Асарел-Медет“АД. Плочата е поставена върху Мемориалната стена, където стоят имената на най-изявените жители на общината. Решението за това беше взето през месец май миналата година от Общински съвет – Панагюрище, по предложение на кмета на общината Никола Белишки, като израз на най-високо обществено признание за проф. Цоцорков и приноса му към региона. Към паметните моменти от живота на бележития панагюрец, към неговите професионални и етични принципи, към жестовете на обществено признание насочи вниманието на присъстващите изпълнителният директор на фондацията Ирина Ботева. „Благодаря на всички, че сте тук днес, за да почетем паметта на моя баща“, каза в приветствието си към присъстващите синът на проф. д-р Лъчезар Цоцорков – Димитър Цоцорков, председател на Надзорния съвет на „Асарел-Медет“ АД. „Той обичаше да казва, че смисълът на човешкия живот е да оставиш света след себе си по-добър. Няма да изреждам какво е направил за Панагюрище, защото това Вие го знаете и то се вижда от всички, а изграденото ще остане и след нас. От името на нашето семейство искам да благодаря на кмета на общината и на общинските съветници, които подкрепиха предложението и наредиха името на моя баща до това на най-бележитите панагюрци. Паметната плоча е на метри от една от големите сбъднати мечти на баща ми – дома на Панагюрското златно съкровище. Всъщност голяма част от неговите мечти бяха свързани с Панагюрище. Споделяше тези свои мечти с нас, неговото семейство, и беше изключително радостен, когато ги видя реализирани. За нас остава да продължим и надградим това, което той ни завеща. Поклон пред светлата му памет“, каза Димитър Цоцорков. „Не трябва да забравяме примера на проф. д-р Лъчезар Цоцорков, който доказа, че в един малък български град могат да се правят неща на световно ниво“, акцентира още Цоцорков. Стотици близки, приятели, колеги и партньори в бизнеса почетоха паметта на проф. д-р Лъчезар Цоцорков и търпеливо изчакаха своя ред, за да оставят цвете пред паметната плоча. Сред почелите паметта на проф. д-р Лъчезар Цоцорков бяха кметът на община Панагюрище Никола Белишки, председателят на Общинския съвет Христо Калоянов, общински съветници, кметове на населени места от общината, председателят на Управителния съвет и изпълнителен директор на „Асарел-Медет“ АД инж. Делчо Николов, ректорът на Минно-геоложкия университет „Св. Иван Рилски“ проф. д-р Любен Тотев, представители на местния бизнес, „Ротари клуб“, „Лайънс клуб“ и много други граждани.", "date": "2018.06.04", "title": "Пазарджик: Стотици се поклониха пред паметна плоча на проф. д-р Лъчезар Цоцорков върху Мемориалната стена в музея в Панагюрище"}
{"url": "http://www.focus-news.net/news/2018/06/04/2529887/sliven-rezultatite-ot-parvoto-klasirane-za-priem-na-uchenitsite-v-1-klas-na-teritoriyata-na-obshtinata-sa-veche-publikuvani.html", "text": "Резултатите от първото класиране за прием на учениците в 1 клас на територията на община Сливен са вече публикувани. Това съобщиха от Община Сливен. В класирането участваха общо 1207 деца, от които 1190 бяха класирани по първо желание или около 99 % от всички участващи в класирането.\r\nЗаявленията на всички деца, които не бяха класирани по нито едно желание, ще участват автоматично във второто класиране. Свободните места за второто класиране ще бъдат обявени в раздел Новини на специализирания сайта за прием, а родителите могат да се запознаят с датите за следващите класирания от \r\nСъгласно, влязлата в сила промяна в Наредбата за прием, водещ критерий е близостта на училището до настоящия или постоянния адрес на детето. При спазване на водещия критерий децата се разпределят в четири групи според периода на уседналост и разположение на адреса в или извън прилежащия район на училището. Децата се подреждат в групите в низходящ ред според получения сбор от точки по критериите, като при равни условия се класират на случаен принцип със случайни числа чрез компютърната система.\r\nЗаписването на приетите от първото класирани деца ще се извършва на място в училището от 5 до 7 юни включително.\r\nНезаписаните в срок деца автоматично отпадат от класирането, губят входящия си номер, с който са участвали и могат да кандидатстват отново за прием с нов входящ номер и ново заявление. След записване на класирано дете, отпада възможността да се участва в следващо класиране. Това може да стане само при отписване на детето от училището (изтегляне на документите му) и подаване на ново заявление в системата за електронен прием, в сроковете посочени в графика за прием.", "date": "2018.06.04", "title": "Сливен: Резултатите от първото класиране за прием на учениците в 1 клас на територията на общината са вече публикувани"}
{"url": "http://www.focus-news.net/news/2018/06/04/2529885/ministar-nikolay-nankov-shte-bade-v-kyustendil-za-vtoriya-polufinal-na-kampaniyata-na-mrrb-moyat-grad-e-moyata-krepost.html", "text": "Утре, 5 юни, министърът на регионалното развитие и благоустройството Николай Нанков ще бъде на посещение в Кюстендил, където от 13.00 часа в Общинския драматичен театър ще се проведе вторият полуфинал на образователно-патриотичната кампания на МРРБ „Моят град е моята крепост“. В него сили ще премерят ученици от областите София-град, София-област, Перник, Пазарджик, Благоевград и Кюстендил. Това съобщиха от пресцентъра на МРРБ. Водещи на състезанието са актьорите Димитър Рачков и Васил Василев – Зуека, които в игри ще изпитват децата какво знаят за България и за родните си места.", "date": "2018.06.04", "title": "Министър Николай Нанков ще бъде в Кюстендил за втория полуфинал на кампанията на МРРБ „Моят град е моята крепост“"}
{"url": "http://www.focus-news.net/news/2018/06/04/2529876/yeni-safak-turtsiya-i-sasht-odobriha-patna-karta-za-siriyskiya-grad-manbidzh.html", "text": "Решаващата среща по въпроса за контрола над сирийския град Манбидж между външните министри на Турция и САЩ Мевлют Чавушоглу и Майк Помпео във Вашингтон е завършила „много успешно“, както съобщи турският дипломат на своята страница в „Туитър“, цитиран от електронното издание на турския ежедневник Yeni Safak.\r\nЧавушоглу разкри, че той и Помпео са обсъдили детайлите на „пътната карта“ за сирийския район и сега Анкара очаква практически прогрес по отношение на изтеглянето на сирийските кюрдски „Отряди за народна самоотбрана“ (ОНС), които Турция смята за терористи издънка на Работническата партия на Кюрдистан (ПКК).\r\nТурският дипломат е оценил срещата, продължила около един час, като „много успешна“ и е заявил, че скоро ще даде изявление пред пресата.\r\nВ навечерието на срещата Чавушоглу заяви, че очаква прилагането на „пътната карта“ за Манбидж да започне след срещата му с Помпео.\r\n„След като се съгласихме по въпроса за Манбидж и района на изток от река Ефрат, утре, като двама министри, ние започнем да я прилагаме, което може да е повратна точка в двустранните отношения“, заяви дипломатът от Вашингтон.\r\nОчаква се детайли от въпросната „пътна карта“ да бъдат разкрити по-късно, но това, което се знае е, че тя предполага изтеглянето на ОНС от северния сирийския регион под контрола на Турция. Според думите на Чавушоглу, подкрепата на САЩ за сирийските кюрди е един от най-важните спорни въпроси между Анкара и Вашингтон.\r\n„Борим се за политическо решение в Сирия. Отхвърляме всички усилия за разцепване на страната. Ние сме един от основните играчи, които се стремят към политическо решение в Сирия и участваме в мирните процеси в Астана, Сочи и Женева“, посочи дипломатът.Агенция „Фокус“ припомня:\r\nПревод и редакция:", "date": "2018.06.04", "title": "Yeni Safak: Турция и САЩ одобриха „пътна карта“ за сирийския град Манбидж"}
{"url": "http://www.focus-news.net/news/2018/06/04/2529890/predstaviteli-na-obshtina-svishtov-uchastvaha-v-mezhdunaroden-forum-nasochen-kam-spetsialnostta-sotsialni-deynosti.html", "text": "Заместник-кметът на община Свищов Анелия Димитрова и представители на социалните услуги от града участваха във форум, насочен към популяризиране на добри образователни и професионални практики. На срещата се проведе  и обсъждане на въпроси, относно регламентация на специалността “Социални дейности“ в град Русе. Това съобщиха от пресцентъра на Община Свищов. Представителите на крайдунавския град бяха поканени от Русенски университет „Ангел Кънчев“, община Русе, Фондация „Приятелска подкрепа“ и НАСО.  По време на събитието, директорът на Дневен Център за деца с увреждания в град Свищов Теменужка Тодорова запозна аудиторията с опита и практиката на Центъра, като иновативна и качествена услуга, в подкрепа развитието и приобщаването на деца с различни състояния. Форумът се организира по инициатива на доц. д-р Сашо Нунев от Катедра „Социални дейности“ на Русенски университет и в него участваха представители на общини, неправителствени организации, социални услуги, както и на университети от България, Румъния и Беларус. Целта е форумът да прерасне в национален и ежегоден, като есенцията от решенията да се представят пред МТСП и МОН, за да се предприемат мерки за промени в законодателството, свързани с регламентацията на социалните дейности, условията за развитието на образованието и статута на професията социална работа.  От голямо значение е професионализацията и регламентацията на социалната работа и постоянната системна квалификация на вече работещите, което да се стандартизира и регламентира.  Всички участници се обединиха около обща позиция за партньорство между академичната и професионалната общности на социалните работници и активното взаимодействие между образование и практика с фокус върху повишаване на качеството им. Инициирането на промени ще допринесе за справяне с предизвикателствата в съвременните социални, политически, икономически и демографски условия.  На основата на направените предложения в два дискусионни панела ще се изготви меморандум за осигуряване на условия за развитие на образованието по социални дейности и на професията социална работа, който ще бъде изпратен до Министерството на труда и социалната политика и Министерството на образованието и науката.", "date": "2018.06.04", "title": "Представители на Община Свищов участваха в международен форум насочен към специалността „Социални дейности“"}
{"url": "http://www.focus-news.net/news/2018/06/04/2529889/pazardzhik-eksperti-ot-riosv-proveriha-signal-za-martva-riba-v-reka-maritsa-pri-mosta-mezhdu-selata-sinitevo-i-miryantsi.html", "text": "Експерти от РИОСВ – Пазарджик, Басейнова дирекция „Източнобеломорски район“ (БДИБР) и Регионалната лаборатория към Изпълнителната агенция по околна среда провериха вчера подаден сигнал на тел. 112. Сигналът за мъртва риба в река Марица, при моста между селата Синитево и Мирянци, е подаден в обедните часове от жител на с. Синитево. Това съобщи за Радио „Фокус“ – Пазарджик Цветана Чочева от РИОСВ. Тя обясни, че извършеният оглед по течението на реката е установил специфично помътняване и запенване на водите в посочения участък и наличие на единични бройки мъртва риба. „Взетата водна проба е анализирана на място по показателите рН, температура, електропроводимост, разтворен и наситен кислород. Резултатите от водната проба са в норма.  Извършен е оглед и на река Пишманка. Установено е, че тя също е с променен цвят, мътна е и носи дребни частици пластмасови отпадъци и единични бройки мъртва риба. Взети са водни проби преди и след замърсяването. Извършен е оглед на площадките на фирми, предполагаеми източници на замърсяване. Взети са водни проби и от локалните пречиствателни съоръжения на обектите“, коментира Чочева. Тя допълни, че за резултатите от анализа на водите и предприетите административни мерки, БДИБР и РИОСВ – Пазарджик ще уведомят своевременно.\r\nВаня НИКОЛОВА", "date": "2018.06.04", "title": "Пазарджик: Експерти от РИОСВ провериха сигнал за мъртва риба в река Марица при моста между селата Синитево и Мирянци"}
{"url": "http://www.focus-news.net/news/2018/06/04/2529892/varna-8-baseyna-v-grada-i-prilezhashtite-kurorti-sa-bili-inspektirani-predi-starta-na-aktivniya-turisticheski-sezon.html", "text": "8 съвместни проверки на басейни във Варна и съседните курорти са извършили през изминалите седем дни експертите от специализираната междуинституционална  комисия в града. Това съобщиха за Радио „Фокус“ – Варна от Регионалната здравна инспекция (РЗИ). Комисията, в чиито състав влизат още представители на Българския Червен кръст и градската управа, разкри още 32 басейна за активния туристически сезон през предходните седмици. Всяка година проверките на басейни и места за къпане във Варна започват след като концесионерите и собствениците на обектите сами подават необходимите заявления за разкриване. След проверките на специализираната комисия във Варна, разрешителните на сезонните басейни са валидни до 31 октомври. Използването на водните площи преди проверките на междуведомствената комисия е забранено.\r\nДиана СТОЕВА", "date": "2018.06.04", "title": "Варна: 8 басейна в града и прилежащите курорти са били инспектирани преди старта на активния туристически сезон"}
{"url": "http://www.focus-news.net/news/2018/06/04/2529891/vidin-slushatel-na-radio-fokus-saobshti-za-7-kilometrova-kolonata-ot-tir-ove-na-gkpp-dunav-most-2-na-izhod.html", "text": "7 км е колоната от ТИР-ове на ГКПП \"Дунав мост 2\" на границата с Румъния на изход за товарни автомобили. Това съобщи слушател на Радио „Фокус“.", "date": "2018.06.04", "title": "Видин: Слушател на Радио „Фокус“ съобщи за 7-километрова колоната от ТИР-ове на ГКПП \"Дунав мост 2\", на изход"}
{"url": "http://www.focus-news.net/news/2018/06/04/2529894/prezidentat-rumen-radev-visokite-postizheniya-na-balgarskite-programisti-ni-davat-nadezhda-che-v-badeshte-nashata-ikonomika-shte-se-bazira-na-znanieto.html", "text": "Високите резултати на българските младежи в сферата на информационните технологии, математиката и програмирането ни дават надежда, че в бъдеще икономиката ни ще се базира все повече на знанието. Това заяви президентът Румен Радев на церемония на „Дондуков“ 2, на която бяха отличени победителите от финалния кръг на Международния конкурс по програмиране CodeIT, съобщиха от прессекретариата на държавния глава. Държавният глава беше домакин на церемонията по награждаването и патрон на заключителния етап на състезанието.  \r\nПрезидентът връчи наградата на Мартин Копчев, възпитаник на Природо-математическата гимназия „Акад. Иван Гюзелев“, гр. Габрово, който спечели първото място в Международния конкурс по програмиране CodeIT 2018 година. В конкурса се включиха младежи с интерес в математическите алгоритми и състезателното програмиране, а до финала тази година достигнаха участници от България, Сърбия, Хърватия и Република Македония.   \r\n„Вашите резултати ни изпълват с надежда и гордост. Българските участници представляват държава с население от седем милиона и въпреки това спорят за призовите места със световни сили в информационните технологии като САЩ, Русия и Китай“, заяви в приветствената си реч към победителите и гостите на събитието президентът.   \r\nДържавният глава благодари на организаторите и всички партньори на международното състезание за подкрепата и за това, че стимулират интереса на младите хора към информатиката. „Вие работите по един изключително убедителен начин за мира, стабилността, свързаността, приятелството и партньорството в нашия регион“, подчерта Румен Радев.", "date": "2018.06.04", "title": "Президентът Румен Радев: Високите постижения на българските програмисти ни дават надежда, че в бъдеще нашата икономика ще се базира на знанието"}
{"url": "http://www.focus-news.net/news/2018/06/04/2529895/politico-donald-tramp-i-emanyuel-makron-sa-proveli-uzhasen-telefonen-razgovor-za-targoviyata-i-migratsiyata.html", "text": "Телефонен разговор между президентите на САЩ и Франция Доналд Тръмп и Еманюел Макрон по въпросите на търговията и миграцията е преминал „ужасяващо“, след като френският държавен глава е отправил директни критики към политиката на Вашингтон, пише Politico, като се позовава на информация от CNN, появила се в понеделник.\r\nДвамата са говорили миналия четвъртък, в същия ден, в който САЩ обявиха решението си да вдигнат вносните мита за стомана и алуминий, включително и от Европейския съюз, Мексико и Канада.\r\n„Много зле. Беше ужасно“, е заявил неназован източник пред американския телевизионен канал. „Макрон си мислеше, че може да говори откровено заради добрите им отношения. Но Тръмп не може да понася да го критикуват така“.\r\nВъпреки усложненията напоследък, коментира Politico, двамата изградиха близко приятелство. По-рано, в интервю пред BBC, Макрон заяви, че има „много директни“ отношения с Тръмп, а хора от неговия екип са споделили, че се чувства като „човека на Тръмп в Европа“.\r\nВ изявление от Елисейския дворец преди разговора, Макрон посочи, че „съжалява“ за решението на САЩ за митата, което „не само, че е незаконно, но е грешка и по много други въпроси. Грешка е, защото отговаря на създалия се световен дисбаланс по най-лошия възможен начин – с фрагментаризация и икономически национализъм“.\r\nВ съобщение от Белия Дом за разговора се отбелязва единствено, че държавните глави са обсъдили търговията и миграцията.\r\n„Двамата лидери обсъдиха миграционните проблеми в Либия и график за решаването му. Президентът Тръмп подчерта нуждата да се ребалансира търговията с Европа“, гласи текстът на изявлението.\r\nПревод и редакция:", "date": "2018.06.04", "title": "Politico: Доналд Тръмп и Еманюел Макрон са провели „ужасен“ телефонен разговор за търговията и миграцията"}
{"url": "http://www.focus-news.net/news/2018/06/04/2529897/pazardzhik-ot-vik-predpriemat-merki-za-ogranichavane-na-sluchaite-na-nezakonno-izpolzvane-na-voda.html", "text": "На входовете на почти всички населени места, които обслужва ВиК-Пазарджик, са монтирани водомери, които отчитат разхода на вода за тях. Това съобщиха за Радио „Фокус“ – Пазарджик от дружеството. Целта е да се отчете действително потребеното количество вода. На практика се отчитат разлики, които са в резултат на аварии или кражби на вода. За да се намалят загубите се извеждат водомерите извън имотите на жителите на селата. Има села от община Лесичово и село Виноградец, в община Септември, където водомерите са нови и са монтирани на тротоара. Там загубите са намалели до 30% , а преди това те са били около 55-60%. Проблемите със съществуването на незаконни водопроводни отклонения са предимно в села, където няма естествени водоизточници за напояване. От дружеството предприемат различни мерки за ограничаване на случаите на незаконно използване на вода, извън трасето, което отчита водомера.\r\nВаня НИКОЛОВА", "date": "2018.06.04", "title": "Пазарджик: От ВиК предприемат мерки за ограничаване на случаите на незаконно използване на вода"}
{"url": "http://www.focus-news.net/news/2018/06/04/2529898/veliko-tarnovo-politsiyata-razsledva-sluchay-na-nahapano-ot-domashni-kucheta-momiche-v-gorna-oryahovitsa.html", "text": "Полицията разследва случай на нахапано от домашни кучета момиче в Горна Оряховица. Това съобщиха от пресцентъра на Областна дирекция на МВР – Велико Търново. Сигнал за случая е подаден от Спешна помощ – Горна Оряховица. В хода на извършената проверка е установено, че в неделя около 20.30 часа пострадалото момиче посетило жилище в града. След като позвънила входната врата, й отворил гост на собственика. Веднага след това върху момичето се нахвърлили две кучета, които я ухапали по ръката и крака. Девойката е откарана в Спешна помощ, където след преглед е освободена за домашно лечение. На местопроизшествието е извършен оглед. По случая е започнато досъдебно производство за престъпление по чл. 325В, ал. 1 от НК.", "date": "2018.06.04", "title": "Велико Търново: Полицията разследва случай на нахапано от домашни кучета момиче в Горна Оряховица"}
{"url": "http://www.focus-news.net/news/2018/06/04/2529896/s-blizo-64-mln-lv-ot-programa-regioni-v-rastezh-osnovno-shte-badat-remontirani-26-uchilishta-i-detski-gradini-v-sofiya.html", "text": "63 623 010,28 лв. от управляваната от Министерството на регионалното развитие и благоустройството Оперативна програма „Региони в растеж“ 2014 - 2020 г. ще бъдат инвестирани по проекта „Изграждане, основен ремонт/реконструкция на 26 училища и детски градини на територията на Столична община”, съобщиха от пресцентъра на МРРБ. Близо 58 млн. лв. е стойността на безвъзмездната финансова помощ по проекта. Той, който е част от Инвестиционната програма на Столична община по първата приоритетна ос на ОП „Региони в растеж“, бе одобрен от Управляващия орган на програмата днес.\r\nОсвен основен ремонт или реконструкция, проектът предвижда внедряване на мерки за енергийна ефективност и обновяване на материално-техническата база на включените в приоритета „Образователна инфраструктура“ от Интегрирания план за градско възстановяване и развитие на Столична община учебни заведения. 25 от тях са в районите „Красна поляна“, „Връбница“, „Надежда“ и „Илинден“, които са обособени като Зона с преобладаващ социален характер. Един обект – 9 Френска езикова гимназия „Алфонс дьо Ламартин“, е в Зоната на публични функции с висока обществена значимост в район „Средец“.\r\nВ рамките на проекта, в район „Красна поляна“ ще бъдат обновени: 57 СОУ „Св. Наум Охридски“, 147 ОУ „Йордан Радичков“ и 123 СОУ „Стефан Стамболов“. \r\nВ район „Надежда“ със средства от ОП „Региони в растеж“ ще бъдат модернизирани: 102 ОУ „Панайот Волов“, 54 СОУ „Иван Рилски“, 15 СОУ „Адам Мицкевич“, 101 СОУ „Бачо Киро“, 16 ОУ „Райко Жинзифов“, ОДЗ № 15 „Чучулига“, ОДЗ № 90 „Веса Паспалеева“, ОДЗ №115 „Осми март“, ЦДГ № 152 „Връбница“, ЦДГ №170 „Пчелица“ и ОДЗ № 27 „Детска китка“.\r\nУчебните заведения, които ще бъдат обновени в район „Връбница“ са 140 СОУ „Иван Богоров“, 70 ОУ „Св. Климент Охридски“, 62 ОУ „Христо Ботев“ и ОДЗ № 42 „Чайка“.\r\nВ район „Илинден“ ще бъдат ремонтирани 113 СОУ „Сава Филаретов“, 3 СОУ „Марин Дринов“, бивш филиал на Втора АЕГ „Томас Джеферсън“, ОДЗ №179 „Синчец“, ОДЗ №51 „Щурче“, ЦДГ №53 „Света троица“ и Училищен корпус към 43 ОУ „Христо Смирненски“.\r\nЧрез дейностите, които ще бъдат изпълнени по проекта, ще се осигури модерна, здравословна и функционална среда с високо ниво на енергийна ефективност в общински детски градини, средни и общообразователни училища на територията на гр. София. Обновената инфраструктура и материално-техническа база в тях ще допринесат за по-доброто качество на образователния и възпитателен процес. С изпълнението на проекта ще се осигурят също равнопоставени условия и достъп до образование за всички деца от посочените столични райони като децата и учениците ще бъдат обхванати в максимална степен и няма да бъде допусната дискриминация.", "date": "2018.06.04", "title": "С близо 64 млн. лв. от програма „Региони в растеж“ основно ще бъдат ремонтирани 26 училища и детски градини в София"}
{"url": "http://www.focus-news.net/news/2018/06/04/2529900/sport-otpadna-macha-mezhdu-sharapova-i-uilyams-zaradi-kontuziya-na-amerikankata.html", "text": "Очакваният с нетърпение мач между Серина Уилямс и Мария Шарапова от четвъртия кръг на Ролан Гарос няма да се проведе, след като американката се отказа от по-нататъшно участие в турнира от Големия шлем заради контузия в гръден мускул. Така рускинята продължава към четвъртфиналите, където очаква победителката от двубоя между испанката Гарбине Мугуруса и Леся Цуренко от Украйна.", "date": "2018.06.04", "title": "Спорт: Отпадна мача между Шарапова и Уилямс заради контузия на американката"}
{"url": "http://www.focus-news.net/news/2018/06/04/2529893/komisiyata-po-transport-v-ep-othvarli-chast-ot-tekstovete-na-paketa-mobilnost-sreshtu-koito-protestiraha-balgarskite-prevozvachi.html", "text": "Комисията по транспорт в Европейския парламент отхвърли част от текстовете на пакета „Мобилност“, срещу които протестираха българските превозвачи. \r\nОт ПП ГЕРБ съобщиха, че евродепутатът Андрей Новаков е единственият български евродепутат, който е имал право да гласува на заседанието на Комисията и е един от авторите на одобрените поправки. „Това, което според мен най-пълно обрисува случилото се в Kомисията по транспорт днес, е абсолютна и безусловна капитулация на Пакета “Макрон” и пълна победа за българската позиция тук“, коментира Новаков пред пресслужбата на ЕНП в ЕП. Той обясни, че е отпаднала тоталната забрана за използване на кабините на камионите за почивка, отпаднало е и изискването на всеки три седмици шофьорите да се прибират вкъщи, както и намерението на Комисията международните шофьори да попадат в обхвата на Директивата за командированите работници – тоест, на всеки 72 часа, прекарани в някоя страна членка, да бъдат налагани местните изисквания и местното законодателство.\r\n„Това е много силен сигнал и към Съвета на министрите, и към Европейската комисия за това какво мислят единствените пряко избрани от хората служители в институциите на Европейския съюз. Така че очаквам това, което гласувахме днес на комисия, да бъде финалното решение“, каза още Новаков.", "date": "2018.06.04", "title": "Комисията по транспорт в ЕП отхвърли част от текстовете на пакета „Мобилност“, срещу които протестираха българските превозвачи"}
{"url": "http://www.focus-news.net/news/2018/06/04/2529902/prof-evgeniy-daynov-politolog-kolkoto-i-upravlyavashtite-da-se-opitvat-da-ni-otkachat-ot-es-i-da-ni-zakachat-za-rusiya-balgarinat-se-chuvstva-udobno-v-evropeyskite-si-drehi.html", "text": "Колкото и управляващите да се опитват да ни откачат от ЕС и да ни закачат за Русия, българинът се чувства удобно в европейските си дрехи и не иска да ги сменя с други. Това каза за вечерния блок „Това е България“ на Радио „Фокус“ политологът проф. Евгений Дайнов. Той уточни, че докато във външнополитически план управляващите целят изграждане на авторитарна България в прегръдката на авторитарна Русия, във вътрешен план се увеличава пропастта между управляващи и граждани, която политическият елит се опитва да запълни с диктатура. \r\n„В последните няколко месеца внезапно цялата държавна машина беше задействана, така че максимално бързо да убеди българите в следното: че ЕС е нещо чуждо, враждебно и лошо, докато Русия е нашият голям брат, както казва и премиерът Бойко Борисов. Българският народ в около 75-80% от мечтите и намеренията си е дълбоко свързан с Европейския съюз. В момента се установява диктатура на униформените служби и е интересно колко насилствено ще отговори властта на създалата се пропаст. Държавните лидери – днес те не представляват българския народ“, коментира проф. Евгений Дайнов. Той обясни, че европейското мнозинство от народа няма свой представител във властта, тъй като не вижда като такъв малките политически партии, които формулират убеждението, че сме си добре в Европа. Според политолога народът трябва да се уплаши, че ще му махнат европейската подкрепа, за да посочи вратата на сегашните управляващи, а това ще стане, ако разбере, че бъдещето на децата му няма да е в Европа.", "date": "2018.06.04", "title": "Проф. Евгений Дайнов, политолог: Колкото и управляващите да се опитват да ни откачат от ЕС и да ни закачат за Русия, българинът се чувства удобно в европейските си дрехи"}
{"url": "http://www.focus-news.net/news/2018/06/04/2529905/kyustendil-13-svobodni-rabotni-mesta-sa-obyaveni-ot-byuro-po-truda-dupnitsa-po-shema-za-mladezhka-zaetost.html", "text": "13 свободни работни места са обявени от „Бюро по труда” – Дупница по схема за младежка заетост. Това съобщи за Радио „Фокус” – Кюстендил Наташа Илиева, директор на „Бюро по труда” – Дупница. По думите й сред свободните позиции са за готвачи, продавач – консултант, сервитьори, салонен управител и търговски представител. Осигурени са и работни места за продавачи и общи работници. За всички позиции е предвидено обучение или стажуване. Част от свободните работни места са обявени от работодатели в Дупница, а други са в съседните общини – Кюстендил и Благоевград. Наемането на работа става със срочен договор.\r\nВенцеслав ИЛЧЕВ", "date": "2018.06.04", "title": "Кюстендил: 13 свободни работни места са обявени от „Бюро по труда” – Дупница по схема за младежка заетост"}
{"url": "http://www.focus-news.net/news/2018/06/04/2529899/premierat-boyko-borisov-v-tirana-samo-chrez-mir-i-tolerantnost-mozhem-da-se-protivopostavim-na-zaplahite-za-sigurnostta-i-zhivota-na-horata.html", "text": "Само чрез мир и толерантност можем да се противопоставим на заплахите за сигурността и живота на хората. Това каза министър-председателят Бойко Борисов по време на Конференция в Тирана, посветена на насилствения екстремизъм, съобщиха от правителствената информационна служба. \r\nБългарският премиер посочи за пример страната ни, където християни и мюсюлмани живеят заедно мирно и се уважават. По думите му усилията на държавите трябва да бъдат насочени към подобряване на координацията и по-близко сътрудничество между страните от Западните Балкани и с международните партньори.", "date": "2018.06.04", "title": "Премиерът Бойко Борисов в Тирана: Само чрез мир и толерантност можем да се противопоставим на заплахите за сигурността и живота на хората"}
{"url": "http://www.focus-news.net/news/2018/06/04/2529901/varna-ogromni-zadrastvaniya-blokiraha-dvizhenieto-v-tsentara-na-grada-sled-poroya.html", "text": "Огромни задръствания се образуваха по основните улици и булеварди в центъра на Варна след поройния дъжд, предаде репортер на Радио „Фокус“ – Варна. Дълги опашки от чакащи автомобили се извиха по бул. „Цар Освободител“  в района на Болница „Света Анна“ и на Младежкия дом. Задръстване се образува и по бул. „Мария Луиза“. Преминаването в отсечката от Общината към ул. „Шипка“ ставаше изключително бавно. Блокирана от автомобили бе и ул. „Генерал Колев“ под Руското училище. На места пътните настилки и тротоарите са изронени от силния дъжд.\r\nДиана СТОЕВА", "date": "2018.06.04", "title": "Варна: Огромни задръствания блокираха движението в центъра на града след пороя"}
{"url": "http://www.focus-news.net/news/2018/06/04/2529903/gabrovo-zabraniha-kapaneto-v-reki-i-neohranyaemi-ploshti-na-teritoriyata-na-obshtinata.html", "text": "Забраниха къпането в реки и неохраняеми водоеми в Габровска община. Заповедта, издадена от кмета на града Таня Христова, касае и хидротехническите съоръжения, както и другите водоизточници, които нямат постоянна охрана, съобщиха за Радио „Фокус“ – Велико Търново от местната администрация. Собствениците на водни площи и стопанисващи такива следва да спазват стриктно изискванията на „Наредбата за водноспасителна дейност и обезопасяване на водните площи”. За предотвратяване на нещастни случаи същите трябва да осигурят и поставят на видно място забранителни и предупредителни табели.\r\nЛуиза ТРАНЧЕВА", "date": "2018.06.04", "title": "Габрово: Забраниха къпането в реки и неохраняеми площи на територията на общината"}
{"url": "http://www.focus-news.net/news/2018/06/04/2529904/the-jerusalem-post-germanskoto-pravitelstvo-razkritikuva-alternativa-za-germaniya-za-hitler-i-natsistite-sa-samo-ptiche-layno-v-hilyadoletnata-germanska-istoriya.html", "text": "Правителството на Германия осъди в понеделник опитите на съпредседателя на „Алтернатива за Германия“ (АзГ) Александър Гауланд да омаловажи ролята на нацистите в германската история и подчерта уникалния характер на Холокоста, пише израелското електронно издание The Jerusalem Post.\r\nВ неделя политиците нападнаха Гауланд, който е и един от съоснователите на АзГ и бивш член на Християндемократическия съюз (ХДС), след като по време на партийна сбирка той заяви, че „Хитлер и националсоциалистите са само птиче лайно през хилядата успешни години на германската история“.\r\nВ понеделник десният политик отрече да е имал намерение да тривиализира нацистите и техните престъпления, но Щефан Зайберт, говорителят на канцлера Ангела Меркел, заяви, че е срамно член на германския парламент да прави такива коментари.\r\n„Нацисткият режим и престъпленията на Холокоста, извършени от нацисткия режим, са уникално, истинско престъпление срещу човечеството, в резултат от което са причинени неописуеми страдания на много страни, включително Германия“, заяви Зайберт.\r\n„Само, защото ние германците поехме вечна отговорност за случилото се – и всички германски правителства след първото на Федерална република Германия са съгласни – включително и сегашното – Германия отново успя да стане уважавана страна и добър партньор за другите държави и народи по света“, подчерта политикът.\r\nНацисткият диктатор, коментира JPpost, продължава да е много чувствителна тема в Германия повече от седем десетилетия след смъртта му. Страната изгради своята следвоенна идентичност на принципа на запазването на паметта за шестте милиона евреи, убити от нацистите и ангажимент към съществуването на Израел.\r\nГауланд обясни, че коментарите му не са разбрани и са изтълкувани грешно, като добави, че е изразил „пълното си отрицание“ към националсоциализма по време на речта, която е изнесъл пред младежката организация на АзГ на 2 юни.\r\n„За мен ‚птичето лайно‘ е и остава най-мръсното нещо – животински екскремент, с който сравних националсоциализма“, заяви той чрез съобщение.\r\n„Никога не съм имал намерение да тривиализирам или още по-малко да оправдавам престъпленията на криминалната система“, продължи Гауланд.\r\nИзраелското издание припомня, че ръководството на „Алтернатива за Германия“ е изразило разочарование от действията на младежката организация на партията, чиито членове са пели строфи, които вече не присъстват в химна на Германия.\r\nПървата строфа, която гласи „Германия, Германия над всичко” (Deutschland, Deutschland über alles, über alles in der Welt) бе извадена от националния химн след обединението на ФРГ и ГДР през 1991 година.\r\nГауланд предизвика критики и когато по време на предизборната си кампания заяви, че германците трябва да се гордеят с постиженията на войниците си по време на двете световни войни.\r\nПревод и редакция:", "date": "2018.06.04", "title": "The Jerusalem Post: Германското правителство разкритикува „Алтернатива за Германия“ за: „Хитлер и нацистите са само птиче лайно в хилядолетната германска история“"}
{"url": "http://www.focus-news.net/news/2018/06/04/2529921/afp-desetki-zaginaha-pri-izrigvane-na-vulkan-v-gvatemala.html", "text": "Броят на загиналите в резултат избухването на вулкана Фуего в Гватемала достигна 33 души в понеделник, след като спасителните екипи намериха още тела, предава AFP.\r\nДавид де Леон, говорител на аварийната служба на страната, заяви, че още няколко тела са открити в развалините на селищата, лежащи на южния склон на вулкана, на където се е стичала магмата. Според неговите думи, един милион и 700 хиляди души са били засегнати от избухването в неделя, което е било съпроводено с отделяне на гъст прашен облак във въздуха  и взрив, който е изпратил скални частици към населените места.\r\nПревод и редакция:", "date": "2018.06.04", "title": "AFP: Десетки загинаха при изригване на вулкан в Гватемала"}
{"url": "http://www.focus-news.net/news/2018/06/04/2529843/d-r-galya-yordanova-nzok-ot-1-april-tazi-godina-patsientite-s-visok-risk-ot-sotsialno-znachimi-zabolyavaniya-imat-pravo-na-vtorichen-profilaktichen-pregled.html", "text": "От 1 април тази година пациентите с висок риск от социално значими заболявания имат право на вторичен профилактичен преглед. Това каза д-р Галя Йорданова, директор на дирекция „Извънболнична медицинска помощ“ в Националната здравноосигурителна каса (НЗОК), по време на семинар, свързан с новите моменти в Националния рамков договор (НРД) за 2018г., предаде репортер на Агенция „Фокус“. Д-р Галя Йорданова обясни, че при децата и бременните обхватът на профилактичния  годишен преглед се запазва такъв, какъвто е бил и през 2017 година, но от 1 април 2018 г. има промяна при профилактичния преглед за лицата над 18 години. „Първичният профилактичен преглед се запазва във вида и обхвата до момента. Всеки един профилактичен преглед завършва с карта за оценка на рискови фактори за развитие на определени социално значими заболявания“, отбеляза д-р Йорданова, като припомни, че това са: сърдечно съдови заболявания, захарен диабет, злокачествени образования на маточната шийка, на млечната жлеза, на простата и на ректосигмоидалната област. „Когато след годишния профилактичен преглед и след попълване на резултатите и данните от анамнезата и прегледа в картата за оценка и за формиране на групи лица с риск от посочените заболявания, се установи, че се касае за пациент, който попада в тези рискови групи, то тогава той има право на така наречения вторичен профилактичен преглед при общопрактикуващия лекар“, разясни д-р Йорданова. Тя припомни, че до момента вторият профилактичен преглед се е извършвал само по преценка на общопрактикуващия лекар. „Новото и различното тази година е, че когато лицата, попадащи в тези рискови групи са с висок риск от развитие на посочените заболявания, консултацията със специалистите, съответно кардиолог, ендокринолог, акушер-генеколог, уролог и хирург, не са оставени на преценка на общопрактикуващия лекар, а е задължителна“, посочи д-р Йорданова. Тя подчерта, че Касата заплаща годишния и вторичния преглед на общопрактикуващия лекар, а пациентите дължат единствено потребителска такса, с изключение на случаите, в които са освободени от такава. По думите й вторият преглед до сега не се е заплащал и не е имало задължителна консултация със специалист по профила на риска. „Идеята е да се види дали има рискова група и нещата да не приключат с вторичния преглед, да се отиде при специалист. И ако се вземат съответните мерки нещата спират до тук, но ако се установи, че пациентът страда от дадено заболяване, тогава той върви по пътя на диспансерното наблюдение. Тоест пътят на пациента е трасиран и, ако до сега един път в годината отивахме на профилактичен преглед, сега ще можем при съответния риск да имаме регламентирано посещение с определен обхват на дейности и посещение при специалиста“, допълни още д-р Йорданова. Тя припомни, че  профилактичните прегледи са задължителни и, ако не се спазват законодателят е предвидил санкция от 50 до 100 лева и лишаване в едномесечен срок от здравноосигурителни права. „До колко обаче се осъществява този контрол и правили се това нещо не е в прерогативите на НЗОК. Така или иначе профилактиката е право, но и задължение на всеки, ако не иска да бъде болен“, каза още д-р Йорданова.\r\nВесела АЛЕКСАНДРОВА", "date": "2018.06.04", "title": "Д-р Галя Йорданова, НЗОК: От 1 април тази година пациентите с висок риск от социално значими заболявания имат право на вторичен профилактичен преглед"}
{"url": "http://www.focus-news.net/news/2018/06/04/2529922/plovdiv-izvestni-balgarski-izpalniteli-shte-podkrepyat-s-kontsert-v-grada-proekta-gotovi-za-rabota.html", "text": "Известни български изпълнители подкрепят проекта „Готови за работа”, насочен към икономически неактивните младежи от 15 до 29 години. Това съобщиха за Радио „Фокус“- Пловдив организаторите от Бюрото по труда в Пловдив. Събитието ще се състои от 17,30 часа на 5 юни пред трибуните на Гребната база, като Теди Кацарова и Дичо ще пеят безплатно. Участие ще вземе и диджей Моник.\r\nИдеята е с този концерт да бъде представен проектът на Агенцията по заетостта „Готови за работа”, насочен към младите хора до 29 години. Целевата група са тези, които нито учат, нито работят, нито са регистрирани в бюрата по труда. „Ако си младеж до 29 години, чувстваш се в капан и се чудиш какво и накъде, ела при нас! В Бюрото по труда ще ти помогнем да определиш какво искаш: да работиш, да учиш или и двете“, казват организаторите.\r\nц", "date": "2018.06.04", "title": "Пловдив: Известни български изпълнители ще подкрепят с концерт в града проекта „Готови за работа”"}
{"url": "http://www.focus-news.net/news/2018/06/04/2529924/gen-kircho-kirov-naprezhenieto-mezhdu-kosovo-i-sarbiya-shte-prodalzhi-i-dori-shte-eskalira.html", "text": "Напрежението между Косово и Сърбия ще продължи и дори ще ескалира. Това прогнозира за вечерния блок „Това е България“ на Радио „Фокус“ ген. Кирчо Киров, началник на Националната разузнавателна служба в периода 2002 - 2012 г. Според него трябва да се отнасяме внимателно към информацията в медиите по темата за европерспективата на Западните Балкани, особено в момент, когато изказванията сами по себе си са противоречиви. \r\n„Днешният случай с набързо транслираната информация с произход - косовски медии, показва, че тук, на Балканите, трябва да се отнасяме много внимателно към подобни информационни явления в медиите по няколко причини. Първата бих я нарекъл генерална или глобална за региона на Балканите и тя се състои в това, че всички държави в региона притежават една дълбока и взаимно преплитаща се история. Аз се опитах да проверя излязлата информация за отказа на Косово да преговаря със Сърбия и всички източници, до които успях да достигна, напълно я опровергаха – защо и кой има сметка да запалва наново огъня на напрежението между Косово и Сърбия, който и без това си стои и ще продължи да съществува още дълги години“, коментира ген. Кирчо Киров. Той допълни, че заинтересовани конфликта между Сърбия и Косово да продължава са и външни, и вътрешни сили, които не желаят интеграцията на двете страни в ЕС и НАТО. Според него несъмнено роля играят и двете глобално противопоставени сили – Русия и САЩ, които желаят да поддържат присъствието и влиянието си в региона.", "date": "2018.06.04", "title": "Ген. Кирчо Киров: Напрежението между Косово и Сърбия ще продължи и дори ще ескалира"}
{"url": "http://www.focus-news.net/news/2018/06/04/2529923/trima-tsigani-chicho-dyado-i-vnuk-byaha-zadarzhani-sled-masovo-sbivane-v-sofiya-obzor.html", "text": "Трима цигани – чичо, дядо и внук, бяха задържани след масово сбиване в София. Инцидентът е станал на 3 юни на столичния бул. „Владимир Вазов“ и в него са участвали десетина души от цигански произход и трима българи. До сбиването се е стигнало, след като отскубнал се от каруца кон е нанесъл материални щети на лек автомобил.\r\nНачалникът на 5-то РПУ в София комисар Николай Василев обясни, че каруцата е била натоварена с доста боклуци и неща, които се връщат за вторични суровини. „И явно водачът е решил, че конят трябва малко по-бързо да свърши работа, понабил го е и животното е скъсало оста, която държи предните и задните колела. И така тръгва необезпокоявано от никого само с предницата на каруцата и задира автомобила, чакащ на светофара на бул. „Владимир Вазов“. Вследствие шофьорът излиза от колата, иска съдействие от КАТ, за да се разберат с въпросния циганин, но явно не получава подобаващ отговор от негова страна и се започва физическа саморазправа между двамата, в която се включват и още хора. След това шофьорът на автомобила постъпва в ИСУЛ с рана на главата и зашито ухо“, каза още комисар Василев и уточни, че вследствие на това трима цигани са задържани в районното с полицейска мярка за 24 часа и обвинение за нанасяне на лека телесна повреда.\r\nОсвен автомобила на потърпевшия, пострадали от свободните действия коня са и още няколко паркирани на булеварда коли и във връзка с това ще бъдат заведени още обвинения на водача на каруцата. Конят е заловен от полицейски служители, предаден е в конна база и съдбата му оттук нататък ще зависи от Столична община.\r\nЦветилена СИМЕОНОВА", "date": "2018.06.04", "title": "Трима цигани – чичо, дядо и внук, бяха задържани след масово сбиване в София (ОБЗОР)"}
{"url": "http://www.focus-news.net/news/2018/06/04/2529926/plovdiv-otnovo-montirat-peyki-v-rayon-severen.html", "text": "Отново монтират пейки в район „Северен” в Пловдив. Това съобщи за Радио „Фокус“- Пловдив кметът на района инж. Ральо Ралев. 10 нови пейки вече са поставени на места по преценка на районната администрация, както и по желания на граждани, а стотици други са ремонтирани.\r\nПрез следващата седмица предстои нова акция по поставяне на пейки, като поетапно ще бъдат монтирани общо 70 броя, а 550 броя ребра ще бъдат подменени на местата, където липсват или са счупени.\r\nПриканват се жителите на района да бъдат по-активни и да конкретизират желаните от тях места за поставяне на нови съоръжения. Това могат да заявят на обявения телефон в районната администрация: 032/901-165 – отдел „Екология”.\r\nГражданите трябва да опазват общинското имущество и да сигнализират при констатация на нарушения.", "date": "2018.06.04", "title": "Пловдив: Отново монтират пейки в район „Северен”"}
{"url": "http://www.focus-news.net/news/2018/06/04/2529925/blagoevgrad-lyatna-detska-muzeyna-shkola-shte-se-provede-v-grada-ot-6-do-29-yuni.html", "text": "За поредна година през месец юни Регионален исторически музей – Благоевград организира „Лятна детска музейна школа“ за деца на възраст между 6 и 13 години. Това каза за Радио „Фокус“ – Пирин Здравка Димитрова, екскурзовод към културната институция. По думите ѝ тази година школата ще бъде открита на 6 юни от 10.30 часа във фоайето на музея. Вече традиционно наложилата се школа, ще провежда занимания до 29 юни. „Лятна музейна детска школа“ включва разнообразни занимания с образователен характер. Мероприятието се осъществява по отделна програма от специалисти на музея и има за цел полезното и забавно прекарване на първите ваканционни дни на децата“, каза още Димитрова.\r\nЛивия НИНОВА", "date": "2018.06.04", "title": "Благоевград: „Лятна детска музейна школа“ ще се проведе в града от 6 до 29 юни"}
{"url": "http://www.focus-news.net/news/2018/06/04/2529928/vestiru-balgariya-razbra-che-es-i-sasht-mislyat-samo-za-sebe-si.html", "text": "Рязкото затопляне настъпи след четиригодишно прекъсване на руско-българските отношения. След изминаването само на една седмица от посещението на българския президент Румен Радев в Русия, като в Москва – но този път вече премиера на страната Бойко Борисов – получи уверенията на България за най-дружески намерения и предложение за възобновяване на замразените от самите българи проекти: строителството на газопровода през Българя (който вече минава през Турция) и атомната електроцентрала в Белене, пише в обширен материал на автора Павел Зарубин за авторитетната руска медия „Вести.RU”, представен без редакторска намеса.\r\nРусия, разбира се, е готова за по-тясно сътрудничество с България, защото страните, според думите на Владимир Путин „имат многовековни традиции на приятелство и добросъседство, а между народите ни има културна и духовна близост“. Но все пак сега ще трябват твърди финансови гаранции.\r\nВече се опарихме, когато преди четири години България изведнъж се отказа от проекта „Южен поток“ и загубите ни са от порядъка на 800 милиона евро, така че със сигурност Русия няма да се хване на същия номер за втори път. Как стоят нещата в момента и какви са перспективите за възобновяване на руско-българското сътрудничество?\r\nТова трябва да бъде град на атомните енергетици. И всичко е вече построено: къщи за 360 семейства, магазини, басейн, даже вече са поставени домофоните. Но именно на финалния му стадий, проектът бе замразен. Българският град Белене, който можеше да стане научен символ на страната, стана жертва на геополитиката.\r\nИ дори години след консервацията се вижда добре: това е било отлично място за живот на енергетиците. Скъпи декорации на балконите и апартаменти, положени са хубави плочки, но постепенно всичко се  унищожава от плевели, навсякъде наоколо е израснала трева, ръжда, покрито е с паяжини и счупени стъкла. Самият град замира. Няма повече влакове, защото няма пътници и товари.\r\nНа другия край на страната, на варненския порт, продължават да лежат тръбите от още един прекратен българо-руски проект – газопровода „Южен поток“, независимо от това, че преди няколко години строежът му вече бе започнал.\r\n„Дойдоха американските сенатори и казаха: Не, не става, стоп!“ – разказа Волен Сидеров, съпредседател на парламентарната група „Коалиция ‚Обединени патриоти‘“\r\nАрхивните кадри: в София е въздесъщият Маккейн. България – тогава още неопитен член на Еворпейския съюз – се стараеше да угоди във всичко на Брюксел и Вашингтон, дори и във вреда на самата себе си.\r\nСега тук могат да се видят надписи: „Европа инвестира в селските райони“. В Белене, с европейски пари, откриха неголям стадион и издигнаха над него знамето на Европейския съюз – но така не може да се замени една атомната електроцентрала и десетки хиляди работни места. Затова из цяла България следиха внимателно посещението на премиера на страната в Кремъл.\r\nОт десет години не е имало руско-български срещи на върха. Бойко Борисов веднага разтваря обятия, нищо че Владимир Путин първо само протегна ръка. Българският премиер демонстрира новата си настройка най-ярко на пресконференцията.\r\n„Знаем за тежките отношения, които бяха и сме благодарни, че колегите не са злопаметни. Виновен съм за създаването на определено напрежение и действително поемам върху себе си част от отговорността за развитието на ситуацията“, заяви Борисов.\r\n„Ние съжаляваме. Виждам, че и българската страна съжалява за провала на проекта „Южен поток“, защото неговата реализация ще да бъде много изгодна за България. Ще пробваме да минем от друга страна – в този случай, през Турция“, заяви Владимир Путин.\r\nАко бе реализиран първоначално замисляния проект „Южен поток“, то България щеше да получава газ по директен тръбопровод от Русия, прокаран по дъното на Черно море. Но след прекратяването на контракта Москва и Анкара обявиха строителството на „Турски поток“. И ето,  че сега София моли дори само за разклонение от „Турски поток“ да мине през България и директно признава: докато е изпълнявала всички указания на Брюксел и Вашингтон, водещите страни в Европейския съюз и Вашингтон са мислили преди всичко за себе си.\r\n„Но това беше ясно и преди няколко години, че България губи изключително изгоден контракт“.\r\n„През цялото време беше ясно. Не само двойните стандарт – това е безумие“, признава Румен Петков, председател на партията „Алтернатива за българско възраждане“.\r\n„Ние сме най-лоялната и най-дисциплинираната страна в Европейския съюз и във връзка с това ни заобиколиха всички „потоци“. А сега тези тръбопроводи ще минат през натовска Турция, натовска Гърция и натовска Италия. А ние се отказахме от тях заради принципната си позиция. Много съм благодарен, че не ни се сърдят за това, но по-големите винаги повече прощават“, отбеляза Бойко Борисов.\r\n„Много ме смущава кой е по-голям и кой по-малък, имайки предвид, че по-големият винаги го карат да плати. Но ние разбираме за какво става дума, че при реализацията на проекти от голям мащаб са нужни гаранции, преди всичко финансови гаранции от правителството на България, или съответстващи решения на Европейската комисия. Всички всичко разбират и никой не иска да повторения на сривовете. Общите загуби на „Газпром“ във връзка с отказа от „Южен поток“ съставят близо 800 милиона евро“, подчерта Владимир Путин.\r\nРусия, разбира се, научи уроците си в отношенията с България, но и няма намерение да се обижда – прекалено много винаги е свързвало двата народа. Именно през тази година се навърши кръгъл юбилей от освобождението на България с руски войски от османско иго.\r\nПаметникът на Алескандър Втори в самия център на София е изчистен, вечер е осветен. През последните десетилетия много се опитваха да изтрият историческата памет на българите, но тя наистина се оказа устойчива на такива геополитически експерименти.\r\nТук, както и по-рано, не са малко хората, които учат руски език практически от раждането си. В софийския университет има 50 бюджетни места за катедрата по руски език, но още 450 студенти от други факултети ежегодно търсят дори и факултативни дисциплини. Много декани са принудени да се съобразят.\r\n„Евгений Онегин“ на езика на оригинала. Обичайна вечер в софийския Театър, Опера или Балет. Но именно в сградата на Софийската опера се помещава нощен клуб с името „Мръсна София“. Заради сложната икономическа обстановка България е страна на контрастите.\r\nСамо от транзита на газ през „Южен поток“ България можеше да получава 400 милиона ежегодно. В най-близко време компаниите на двете страни ще започнат консултации за практическото сътрудничество по проекта „Турски поток“. Обемът на доставките през България – ако такова решение бъде взето – ще зависи от състоянието на европейския газов пазар, като цяло, отчитайки „Северен поток 2“.\r\n„Това, за което говорихме с премиера, са абсолютно реални неща, защото работата по Турски поток“ завършва“, заяви руският президент.\r\nВладимир Путин бе поканен да посети България с официална визита – за първи път от много години. Независимо от всички трудности, дори в момента икономическите отношения между двете страни показват динамика – стокооборота расте, „Лукойл“ е многомилиарден инвеститор, „Росатом“ помага в модернизацията на АЕЦ „Козлодуй“. Повечето граждани на България са уверени: пълномащабното възстановяване на отношенията между двете страни просто е неизбежно. АЕЦ в Белене може също в крайна сметка да бъде построен. Жителите на града силно се надяват на това.\r\nПревод и редакция:", "date": "2018.06.04", "title": "„Вести.RU“: България разбра, че ЕС и САЩ мислят само за себе си"}
{"url": "http://www.focus-news.net/news/2018/06/04/2529929/sport-rafael-nadal-e-na-chetvartfinal-na-rolan-garos-sled-30-nad-maksimilian-merterer.html", "text": "Световният номер едно Рафаел Надал победи с 3:0 сета Максимилиан Мертерер и се класира на четвъртфиналите на турнира от Големия шлем Ролан Гарос. Испанецът спечели отделните части с 6:3, 6:2 и 7:6 без особени затруднения. Негов противник в следващия кръг ще е Диего Шварцман. Това ще бъде 33-ия четвъртфинал на турнири от Голямата четворка за 10-кратния победител на Ролан Гарос.", "date": "2018.06.04", "title": "Спорт: Рафаел Надал е на четвъртфинал на „Ролан Гарос“ след 3:0 над Максимилиан Мертерер"}
{"url": "http://www.focus-news.net/news/2018/06/04/2529933/dimitar-popov-bdzp-gotse-delchev-vrabchetata-izbyagvat-golemite-i-shumni-gradove-zashtoto-ne-mogat-da-chuyat-pisatsite-na-svoite-malki-i-propuskat-hraneneto-im-zaradi-koeto-te-umirat.html", "text": "Кампанията „Ние броим врабчетата 2“ беше извършена в 331 локации в 90 населени места в страната. Това каза за Радио „Фокус“ – Пирин Димитър Попов, председател на „Българско дружество за защита на птиците“ - Гоце Делчев. Той посочи, че за разлика от пилотната кампания, която се е провела миналата година, тази година тя е била с месец по-късно. „Тази кампания на база събраните данни имаше за цел да разкрие закономерностите в разпространението на трите вида врабчета, които се срещат в нашата страна, както и предпочитаните от тях места и условия за хранене и размножаване, но не и да отчита точния брой на врабчетата в страната“, отбеляза Попов. Той обясни, че резултатите вече са сигурно доказателство, че тези дребни птици, които са постоянни обитатели на градската среда дълги години, избягват големите градове и особено най-шумните в тях места, тъй като не са в състояние да чуят писъците на своите малки и често пропускат храненето им, заради което те умират. По думите му това е една от причините за намаляването на врабчетата. „Те са показател за състоянието на средата, в която живеем. Ето защо това проучване е важно, но нека да отбележа, че то се прави изцяло от доброволци. Знаем, че доброволците са хора, които отделят от своето свободно време, а понякога дори и от собствените си средства, за да могат да бъдат полезни за някоя благородна кауза, а защо не в рамките на 10 минути да преброят врабчетата и да ги регистрират на специално създадения сайт за това от Българското дружество за защита на птиците – vrabcheta.bg“, коментира Димитър Попов. Той обяви, че 4071 врабчета са регистрирани на този сайт.\r\nНатали СТЕФАНОВА", "date": "2018.06.04", "title": "Димитър Попов, БДЗП - Гоце Делчев: Врабчетата избягват големите и шумни градове, защото не могат да чуят писъците на своите малки и пропускат храненето им, заради което те умират"}
{"url": "http://www.focus-news.net/news/2018/06/04/2529927/premierat-boyko-borisov-reshenieto-na-ep-za-paketa-mobilnost-ne-e-povod-za-fanfari-a-pokaza-che-vsichko-mozhe-da-se-sluchi-chrez-dialog-kompromis-i-bez-da-povishavame-ton.html", "text": "Решението на Европейския парламент за пакета „Мобилност“ не е повод за фанфари, а показа, че всичко може да се случи чрез диалог, компромис и без да повишаваме тон. Това каза министър-председателят Бойко Борисов по повод решението на Комисията по транспорт в Европейския парламент, която отхвърли част от текстовете на пакета „Мобилност“, срещу които протестираха българските превозвачи, предаде репортер на Агенция „Фокус“.\r\n\"Не съм съгласен с тезата, че сме победили президента Еманюел Макрон. Защото когато бяха в София до 2 часа през нощта с канцлера Меркел и с президента Макрон сме обсъждали с него точка по точка пакета за мобилност. Така че в нашето европейско семейство нещата не се получават с чукане по масата и с изхвърляне какво ще стане, и какво няма да стане“, каза още той и посочи, че начинът, по който се гарантира успех, това е диалогът, убеждението, работата – в случая всички европейски депутати положиха усили да привлекат максимално много хора, които да ни подкрепят в Комисията. \r\n„Днешното решение не е повод за фанфари и да викаме \"победа\", а е повод да покажем, че всичко може да се случи чрез диалог, компромис и без да повишаваме тон. Със същия диалог успяхме за кохезионната политика за България да постигнем с 8% повече в следващия бюджет. А други държави, които малко по-силово мислеха, че ще го постигнат, имат с 25% по-малко за следващия период. За момента нещата се случват по най-добрия начин за България точно чрез убежденията и диалога. Защото иначе не се случват. Ако някой си мисли, че може да пребори Франция, Германия, Австрия, Холандия заедно, значи е наивник на средна възраст. Самият президент Макрон каза, че нашите работници трябва да живеят в по-човешки условия. Нужно ли е да напуснеш държавата и да си хулиш правителството? Не знам такава европейска практика има ли“, коментира още Борисов.\r\n„Относно хората от Вишеградската четворка – аз съм работил, работил, идвали са в България много пъти и някои от тях са ми приятели дори. Но всяка държава си е на своя крак – ние сме били на Изток и знаем какво е било. В случая искаме да влизаме в чакалня за Еврозона, Шенген. Малко повече такт трябва за тези, които дават парите в Европа – никой не ти е длъжен да ти дава милиарди. Я си представете сега, да кажат, че понеже България, Гърция и Румъния са най-добре на Балканите да извадят и да дадат по няколко милиарда за Черна гора, за Скопие, за Тирана“, каза още министър-председателят.", "date": "2018.06.04", "title": "Премиерът Бойко Борисов: Решението на ЕП за пакета „Мобилност“ не е повод за фанфари, а показа, че всичко може да се случи чрез диалог, компромис и без да повишаваме тон"}
{"url": "http://www.focus-news.net/news/2018/06/04/2529930/kyustendil-obshtinata-i-chitalishte-bratstvo-obyavyavat-konkurs-za-tvorcheska-stipendiya.html", "text": "Община Кюстендил и читалище „Братство” обявяват конкурс за творческа стипендия. Това съобщи за Радио „Фокус” – Кюстендил Иван Андонов, председател на читалище „Братство” – Кюстендил. Участниците в творческото предизвикателство могат да бъдат до 35 години. Те трябва да направят рисунка, анимация, снимка, филм или друга творческа инициатива, чрез която да покажат по какъв начин биха искали да представят Кюстендил, така че да бъде запомнен с положителни емоции, както от местните хора, така и от гостите на града. „Търсим различната гледна точка, форма и изживяване, представени като концепция от местен млад творец, за чиято реализация ще получи творческа стипендия от 1 000 лева”, каза Иван Андонов. Срокът за участие в инициативата е 20 юни.  Творческа комисия ще разгледа постъпилите кандидатури и след оценката им ще определи на кого да отпусне стипендията.\r\nВенцеслав ИЛЧЕВ", "date": "2018.06.04", "title": "Кюстендил: Общината и читалище „Братство” обявяват конкурс за творческа стипендия"}
{"url": "http://www.focus-news.net/news/2018/06/04/2529932/predstoyashti-mezhdunarodni-sabitiya-za-5-yuni-agentsiya-fokus.html", "text": "***Вот на доверие за новото италианско правителство в парламента. Сената ще гласува във вторник, а Камарата на представителите в сряда\r\n***Президентът на Франция Еманюел Макрон приема премиера на Израел Бенямин Нетаняху в Париж\r\n***Президентът на Германия Франк-Валтер Щайнмайер ще говори с полския си колега Анджей Дуда на фона на напрежението около „Северен поток 2“\r\n***Вътрешните министри от ЕС трябва да обсъдят предложения за реформи в политиката на предоставяне на убежище на бежанците, които да бъдат разгледани на срещата на върха на ЕС през юни\r\n***", "date": "2018.06.04", "title": "Предстоящи международни събития за 5 юни ( Агенция „Фокус“ )"}
{"url": "http://www.focus-news.net/news/2018/06/04/2529935/aneliya-grigorova-bchk-burgas-detsata-ot-programata-priyateli-s-vodata-shte-napravyat-demonstratsiya-za-spasyavane-na-plazha-v-kv-kraymorie.html", "text": "Децата от програмата „Приятели с водата“ ще направят демонстрация за спасяване на плажа в кв. „Крайморие“. Това каза за Радио „Фокус“ – Бургас Анелия Григорова, специалист водно спасяване към Български Червен кръст – Бургас. По думите й програмата се провежда в училищата, а обучители са самите учители. Децата се обучават как да се предпазват от морето, от опасностите, какво е необходимо трябва да носят на плажа, да са винаги с родител или да следват винаги инструкциите на спасителя. Програмата е насочена за ученици от 1 до 4 клас. Включва 6 теми, като са осигурени учебно помагало и учебник за учителя. \r\n„На 5 юни, утре между 10.00 и 11.30 часа ще сме на плажа в Крайморие, където ще направим симулации за спасяване с буй, с плавници, със спасително въже, първа долекарска помощ“, каза още Григорова. По думите й това са три много показателни извличания на пострадал. Старши спасителят Васил Алексиев и неговият екип ще покажат демонстрация. Григорова добави  още и че на 8 юни ще приключат с демонстрация на бургаския плаж с децата от професионален клуб за водно спасяване към Тодор Костов „Започни да плуваш“. „Те ще направят дисциплини по водно спасяване. Ще има демонстрация на дисциплина „Бийч флаг“, след това ще има бягане, плуване, бягане и спасяване буй с плавници“, допълни още Анелия Григорова. По думите й децата ходят на международни и в страна участия.\r\nДеница ДИМИТРОВА", "date": "2018.06.04", "title": "Анелия Григорова, БЧК - Бургас: Децата от програмата „Приятели с водата“ ще направят демонстрация за спасяване на плажа в кв. „Крайморие“"}
{"url": "http://www.focus-news.net/news/2018/06/04/2529936/st-komisar-petar-kotsin-direktor-na-odmvrvidin-prodalzhavat-poseshteniyata-na-mobilnite-politseyski-grupi-v-malkite-naseleni-mesta-na-regiona.html", "text": "Продължават посещенията на мобилните полицейски групи в малките населени места на региона. Това каза за Радио „Фокус“ – Видин ст. комисар Петър Коцин, директор на ОДМВР – Видин. Той посочи, че по утвърден график ежемесечно служители от отдел „Охранителна полиция” и секторите „Противодействие на икономическата престъпност” и „Противодействие на криминалната престъпност” осъществяват срещи с кметове и жители на малките села. Старши комисар Коцин уточни, че приемните се организират независимо от служителите, които обслужват съответния район. На тези срещи на гражданите и представителите на местната власт се дава възможност да сигнализират и споделят проблеми от компетенциите на МВР. „Към момента обстновката на територията на област Видин е спокойна. Имуществените посегателства продължават да заемат основен дял в структурата на престъпността в региона. Това налага усилията на полицейските служители да бъдат насочени към намаляване нивата на битовата престъпност. В тази връзка бе и проведената на 10 май работна среща с общинските кметове от област Видин. В дискусионен формат се коментираха въпроси, свързани с реда и сигурността в региона“, каза директорът на ОДМВР – Видин. Той допълни, че обезпечаването на кампанията по прибиране на селскостопанската продукция от реколта 2018, сигурността на гостите и жителите на региона в условията на традиционно увеличаващия се през лятото туристическия поток, както и сигурността на децата по време на ваканцията ще бъдат сред основните задачи на полицейските служители от Видинска област през идните месеци.\r\nАнна ЛОЗАНОВА", "date": "2018.06.04", "title": "Ст. комисар Петър Коцин, директор на ОДМВР–Видин: Продължават посещенията на мобилните полицейски групи в малките населени места на региона"}
{"url": "http://www.focus-news.net/news/2018/06/04/2529938/sport-marin-chilich-pobedi-fabio-fonini-s-32-na-rolan-garos.html", "text": "Хърватинът Марин Чилич победи италианеца Фабио Фонини с 3:2 сета на турнира „Ролан Гарос“ в Париж. Чилич надделя над съперника си след 6:4, 6:1, 3:6, 6:7, 6:3. В следващия кръг хърватинът ще срещне Хуан Мартин дел Потро от Аржентина.", "date": "2018.06.04", "title": "Спорт: Марин Чилич победи Фабио Фонини с 3:2 на „Ролан Гарос“"}
{"url": "http://www.focus-news.net/news/2018/06/04/2529931/ministar-ivaylo-moskovski-imame-uspeh-za-paketa-mobilnost-na-nivo-komisiya-no-krayniyat-rezultat-edva-li-shte-stane-yasen-dori-i-po-vreme-na-avstriyskoto-predsedatelstvo.html", "text": "Имаме пълен успех за пакета „Мобилност“ на ниво комисия, но крайният резултат едва ли ще стане ясен дори и по време на Австрийското председателство. Това каза министърът на транспорта Ивайло Московски по повод решението на Комисията по транспорт в Европейския парламент, която отхвърли част от текстовете на пакета „Мобилност“, срещу които протестираха българските превозвачи, предаде репортер на Агенция „Фокус“.\r\n„На днешната Комисия по транспорта изцяло бяха удовлетворени исканията на българската страна, за което благодарим за всички усилия, които положи премиерът Бойко Борисов към своите колеги – премиери на други държави, и в ЕНП. Днес проведохме два пъти среща с превозвачите и категоричната позиция на правителството е в тяхна подкрепа. Благодаря за усилията, които положи и нашият евродепутат Андрей Новаков в преговорите в последните дни за устойчивото прилагане на нашите предложения в Транспортната комисия“, каза още министър Московски.\r\nТой посочи и темите, с които българската страна не беше съгласна. „На първо място с това, на три седмици водачите да се прибират вкъщи. На второ място, изцяло отпадат ангажиментите за заплащане на командировъчни такива, каквито са в съответните държави в Европа за сектор „Транспорт“ – дали той ще е международен или транзитен, няма значение. Отпада тоталната забрана за спане в кабините на камионите при положение, че камионът е паркирал на място с видеонаблюдение, което означава, че могат да бъдат използвани места на бензиностанции, което устройва нашите превозвачи. И на трето място – темата за каботажа. Нашите предложения бяха за три дни гратисен период преди да започне да бъде калкулиране като каботаж – там е постигнато споразумение за 48 часа, което също устройва нашите превозвачи. Така че за момента на ниво Транспортна комисия преди да влезе в пленарна зала имаме пълен успех в предложенията, които сме подали и са съгласувани с транспортния бранш“, обясни Московски и посочи, че предстои съвет, на който ще бъде докладвано моментното състояние на казуса и ще се чака крайният резултат в пленарна зала.  „Но това според мен няма да стане дори по време на Австрийското председателство на Съвета на ЕС. Ако темата трябва да бъде гласувана тогава, означава, че трябва да бъде свикван извънреден съвет на министрите на транспорта, което не вярвам да се случи. Ние имаме готовност да реагираме“, коментира транспортният министър.", "date": "2018.06.04", "title": "Министър Ивайло Московски: Имаме успех за пакета „Мобилност“ на ниво комисия, но крайният резултат едва ли ще стане ясен дори и по време на Австрийското председателство"}
{"url": "http://www.focus-news.net/news/2018/06/04/2529934/obobshteni-rezultati-ot-glasuvaneto-po-parvata-chast-na-paketa-za-mobilnost-v-komisiyata-po-transport-i-turizam-v-ep.html", "text": "От пресофиса на евродепутата Петър Курумбашев предоставиха обобщени резултати от гласуването по първата част на Пакета за мобилност в Комисията по транспорт и туризъм в ЕП:\r\n- Директивата относно командироването на работници да не се прилага по отношение на международния транспорт и транзита, но за сметка на това да се прилага по отношение на каботажа и комбинирания транспорт в частта, в която имаме сухопътен транспорт;\r\n- По отношение на ползването на почивката в кабината - водачите няма да могат да ползват нито седмичната, нито намалената седмична почивка в кабината, освен ако не са паркирани на сертифицирани зони за паркиране, които ще трябва да отговарят на дълъг списък с условия като брой тоалетни, душове, пейки за отдих, други санитарни и хигиенни условия, които следва да бъдат съобразени с пола (gender friendly);\r\nСедмичната и намалената седмична почивка ще трябва да се ползва в хотел или на място, осигурено от работодателя;\r\n- Компенсацията за намалената седмична почивка ще се ползва задължително преди изтичането на третата седмица, но няма да бъде задължително водача да се прибира вкъщи, а може след предварително подадена декларация до работодателя да избере да ползва почивката си на друго място. \r\n- От друга страна, Комисията по транспорт и туризъм прие като задължение на всеки три седмици превозното средство да има поне едно натоварване и едно разтоварване в държавата членка на регистрация.\r\n- По отношение на правилата за осъществяване на каботажа - разрешен е в рамките на 7 дни от последното разтоварване в приемащата държава членка в хода на входящ международен превоз, при условие че престоя в тази държава-членка не надвишава 48 часа след влизането им на територията на тази държава членка.", "date": "2018.06.04", "title": "Обобщени резултати от гласуването по първата част на Пакета за мобилност в Комисията по транспорт и туризъм в ЕП"}
{"url": "http://www.focus-news.net/news/2018/06/04/2529937/afp-parvata-sreshta-mezhdu-donald-tramp-i-kim-chen-un-e-nasrochena-za-900-chasa-na-12-yuni.html", "text": "От Белия дом заявиха в понеделник, че първата среща в Сингапур между президента Доналд Тръмп и севернокорейския лидер Ким Чен-ун ще се проведе в 9:00 часа местно време на 12 юни, предава AFP.\r\n„Екипът ни в Сингапур завършва приготовленията и ще остане на място, докато срещата започне“, заяви прессекретарката на Белия дом Сара Сандърс.\r\nТя допълни, че Тръмп ще получава ежедневни брифинги върху Северна Корея до началото на срещата. Йонислав Дочев", "date": "2018.06.04", "title": "AFP: Първата среща между Доналд Тръмп и Ким Чен-ун е насрочена за 9:00 часа на 12 юни"}
{"url": "http://www.focus-news.net/news/2018/06/04/2529941/reuters-sasht-prizovaha-oad-da-izklyuchi-venetsuela-ot-organizatsiyata.html", "text": "САЩ призоваха членовете на Организацията на американските държави (ОАД) да изключи Венецуела от организацията и да увеличи натиска върху правителството на президента Николас Мадуро чрез нови санкции, предава Reuters.\r\n„Изключване на Венецуела би показало, че ОАД подкрепя думите си с действия и би изпратило силен сигнал към режима на Мадуро: Само истински избори ще позволят на правителството ви да бъде включено в семейството на нациите“, заяви държавният секретар на САЩ Майк Помпео.\r\n„Ние търсим само това, което всички държави от ОАД искат за хората си: Връщане към конституционния ред, свободни и честни избори с международно наблюдение и освобождаването на политическите затворници“, заяви Помпео по време на генералното събрание на организацията във Вашингтон.\r\nПомпео заяви, че членките на ОАД трябва да наложат нови санкции на Венецуела, за да я изолират още повече дипломатически.\r\nСлед коментарите на Помпео, външният министър на Венецуела Хорхе Ареаза обвини САЩ в нарушаване на международното право.\r\n„Агресията срещу Венецуела е брутална, тя е икономическа, финансова, търговска, политическа и медийна. Ние ще отвърнем и ще победим“, заяви Ареаза пред събранието. Йонислав Дочев", "date": "2018.06.04", "title": "Reuters: САЩ призоваха ОАД да изключи Венецуела от организацията"}
{"url": "http://www.focus-news.net/news/2018/06/04/2529940/kanal-5-makedoniya-artan-grubi-dogovorat-za-imeto-s-gartsiya-shte-se-podpishe-v-sledvashtite-nyakolko-dena.html", "text": "Договорът за името с Гърция ще бъде подписан в следващите няколко дни, заяви Артан Груби, депутат и шеф на кабинета на лидера на „Демкратичен съюз за интеграция“ (ДСИ) Али Ахмети, в интервю за македонската телевизия „Канал 5“.\r\nГоворейки за процеса на преговори за името, Груби заяви че е въпрос на дни да се подпише Договора за решаване на спора за името. Той поясни, че както партията му, така и част от правителството са били напълно ангажирани и дори са помогнали за намиране на решение за името в частта с преводите на националността в пътните документи на останалите етнически общности в Македония.\r\nАртан Груби заяви, че решението напълно гарантира македонския език и идентичност и че това трябва да се очаква да е в едно от предложенията на Матю Нимиц, което не е отхвърлено.\r\nВъв връзка със Закона за употреба на езиците, Груби не изключи възможността той да бъде оставен за новия президент на Македония догодина, като допълни че има и други опции на масата. Йонислав Дочев", "date": "2018.06.04", "title": "„Канал 5“ (Македония): Артан Груби: Договорът за името с Гърция ще се подпише в следващите няколко дена"}
{"url": "http://www.focus-news.net/news/2018/06/04/2529939/tass-vladimir-putin-zayavi-che-rusiya-shte-napravi-vsichko-vazmozhno-za-da-oblekchi-naprezhenieto-na-koreyskiya-poluostrov.html", "text": "Русия ще направи всичко възможно, за да облекчи напрежението на Корейския полуостров, заяви президентът на страната Владимир Путин в интервю за най-голямата обществена медия в Австрия „ORF“, цитиран от ТАСС.\r\n„Дори не искам да помислям за това (ядрена война между Северна Корея и САЩ). Ние сме уплашени дори от мисълта за това. Ако има някой, който не е заинтересован от такъв вариант, това сме ние. Северна Корея е наш съсед. Изпитателната площадка, която беше унищожена в Северна Корея, се намира на 190 километра от руската граница, ако не се бъркам. Това е много важно за нас и ние ще направим всичко възможност, за да облекчим напрежението на Корейския полуостров“, заяви Путин. Йонислав Дочев", "date": "2018.06.04", "title": "ТАСС: Владимир Путин заяви, че Русия ще направи всичко възможно, за да облекчи напрежението на Корейския полуостров"}
