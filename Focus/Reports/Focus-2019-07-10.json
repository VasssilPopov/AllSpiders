{"url": "http://www.focus-news.net/news/2019/07/10/2679071/afp-benyamin-netanyahu-zayavi-che-shte-zapazi-vsyako-edno-evreysko-selishte-na-zapadniya-bryag.html", "text": "Израелският премиер Бенямин Нетаняху обеща в сряда да не премахне дори най-отдалеченото еврейско селище на Западния бряг в послание към заселниците преди общите избори следващия месец, цитира думите му  AFP . \r\nИзраелски медии спекулират, че след като президентът на САЩ Доналд Тръмп направи на Нетаняху ценни политически подаръци , признавайки Ерусалим за столица на Израел и анексирането на Голанските възвишения, Тръмп може да очаква отстъпки в замяна, когато най-накрая представи своите дългоочаквани предложения за израелско-палестинския мир. \r\n\"Няма да допуснем разрушаването на което и да е селище заради някакъв мирен план\", каза Нетаняху пред избиратели в селището Ревава на Западния бряг. \r\n\"Аз също не правя разлика между блоковете от селища и изолираните селища\", каза той на иврит. \"Всяко такова място е израелско от моя гледна точка.\"  Юлиян Марков", "date": "2019.07.10", "title": "АFP: Бенямин Нетаняху заяви, че ще запази всяко едно еврейско селище на Западния бряг"}
{"url": "http://www.focus-news.net/news/2019/07/10/2679072/sport-ludogorets-zagubi-s-12-v-budapeshta.html", "text": "Лудогорец загуби с 1:2 срещу Ференцварош като гост в Будапеща, в първия си мач от Първи предварителен кръг на Шампионска лига. \r\nТокмак Нгуен отбеляза още в 6-ата минута за домакините, но Якуб Швиерчок изравни в 31-ата. Второто попадение за Ференцварош постигна Олександър Зубков в 65-ата минута. \r\nАко Лудогорец преодолее унгарския шампион на реванша в София, в следващия кръг ще срещне Дюделанж от Люксембург или Валета от Малта. \r\nДруги резултати: \r\nБАТЕ Борисов – Пияст Гливице 1:1 \r\nШериф Тираспол – Сабуртало 0:3 \r\nПартизани – Карабах 0:0", "date": "2019.07.10", "title": "Спорт: Лудогорец загуби с 1:2 в Будапеща"}
{"url": "http://www.focus-news.net/news/2019/07/10/2679073/the-herald-prizovaha-britanskite-ministri-da-zashtitavat-sayuza.html", "text": "Отделните министерства в британското правителство са призовани да направят защитата на Съюза основен приоритет в комуникациите, политиката и разходите, тъй като правителството на Обединеното кралство е изправено пред „огромно политическо предизвикателство“ в Шотландия, пише шотландския вестник  The Herald . \r\nThe Herald съобщи, че министрите на кабинета са призовани да приемат постоянен „режим на кампанията“ за спасяване и укрепване на Съюза и да бъдат проактивни в това отношение, тъй като правителството на Шотландската народна партия (СНП) насърчава независимостта на Шотландия. \r\nДействително писмена бележка отбелязана като „чувствителна информация за колегите от кабинета, Дейвид Лидингтън, де факто заместникът на Тереза Мей, предположи, че администрацията на СНП използва туристическа маркетингова кампания като прикритие за насърчаване на независимостта. \r\nТой пише: „Шотландското правителство има маркетингова кампания за няколко милиона паунда, „Шотландия е Сега“. Въпреки че кампанията е насочена към привличане на туристи, инвеститори и работници мигранти, в действителност тя е насочена към местната аудитория, насърчавайки идеята за шотландска  идентичност. \r\nВ документа се отбелязва, че Брекзит е увеличил натиска върху вече чувствителна политическа ситуация, че „основните тенденции в идентичността и демографията“, съчетани с оттеглянето на правителството на Обединеното кралство от ключови области на шотландския живот поради прехвърляне на отговорност, „представляват реални рискове за целостта на Обединеното кралство ”. \r\nЛидингтън каза на колегите си: „В Шотландия сме изправени пред значително, неотложно политическо предизвикателство”, като се има предвид, че мнозинството в страната гласува за „Оставане” и искания за повече правомощия по отношение на имиграцията. \r\nТой изтъкна, че натискът върху конституционната позиция „остава висока” и ще се увеличи, ако Никола Стърджън успее да спечели мнозинство в изборите за местен парламент през 2021 година. Отбелязвайки как първият министър вече е внесъл законопроект за определяне на рамката за бъдещи референдуми и как са били отправени призиви за втори референдум за независимостта преди края на следващата година, министърът отбеляза, че те „рязко подчертават продължаващите рискове за Съюза”.  Юлиян Марков", "date": "2019.07.10", "title": "The Herald: Призоваха британските министри „да защитават Съюза“"}
{"url": "http://www.focus-news.net/news/2019/07/10/2679070/afp-letishte-getuik-vazobnovi-rabotata-si.html", "text": "Лондонското летище \"Гетуик\" възобнови полетите си в сряда, след като затвори за почти два часа пистата си поради \"проблема със системите за контрол на въздушното движение\", предава  AFP . \r\nВторият по големина въздушен възел във Великобритания възобнови приземяванията и излитанията около 19:00 часа местно време (21:00 часа българско време ), но предупреди пътниците да проверят информацията за полетите от авиокомпаниите си, защото закъсненията продължават. \r\n\"Ако пътувате тази вечер, моля, проверете състоянието на вашия полет от  вашата авиокомпания, преди да пътувате до летището, докато върнем към пълно възстановяване на дейността .\" \r\nОчакваше се прекъсване за няколко часа, но летището успя да възобнови редовния си график и да облекчи изоставането в забавените заминавания и кацания. \r\n„Гетуик“ спря всички полети непосредствено след 17:00 часа местно време , казвайки, че работи с оператора си за контрол на въздушното движение \"да реши този въпрос възможно най-бързо\".  Юлиян Марков", "date": "2019.07.10", "title": "AFP: Летище „Гетуик“  възобнови работата си"}
{"url": "http://www.focus-news.net/news/2019/07/10/2679038/varna-sadyat-advokat-obvinen-v-izmami-s-imoti-na-nad-500-000-leva.html", "text": "В Районния съд във Варна е насрочено наказателно дело срещу адвокат, обвинен в измама с причинени вреди за над половин милион лева. Това съобщиха от пресцентъра на  съда . Предварителното изслушване по наказателното дело за измама е насрочено за 11 юли, от 10.00 часа. Подсъдим е 38-годишен юрист. Повдигнатото спрямо него обвинение е за извършена в периода от 2 юни 2015 г. до 16 февруари 2017 г. измама в особено големи размери и представляваща особено тежък случай. В резултат на деянието са пострадали 12 души, сред тях съпрузи и роднини, като причинената им имотна вреда е в общ размер на 505 623 лева.  \r\nСпоред внесения в съда обвинителен акт, деянието е осъществявано в условия на продължавано престъпление. Подсъдимият, с цел да набави за себе си имотна облага, възбудил и поддържал заблуждение у потърпевшите, че като адвокат, в качеството си на пълномощник, ще участва от тяхно име и за тяхна сметка в обявени за публична продан имоти по изпълнителни дела. Той вземал пари от потърпевшите съгласно договори за осигуряване на  правна защита и съдействие при подготовката, подаването на документи или наддавателни предложения за покупка на недвижими имоти във Варна, като поддържал у тях неверни представи, че ще извърши в пълен обем  действията, за които са го упълномощили. По този начин, възползвайки се от доверието и авторитета на адвокатската професия, с девет отделни измамливи деяния през горепосочения период, подсъдимият заблудил и нанесъл парични щети на общо 12 души. Към момента 38-годишният юрист е с мярка за неотклонение „Парична гаранция“ в размер на 10 000 лева, както и с наложена прокурорска забрана да напуска страната.  \r\nПред Районен съд – Варна, на проведено през месец юни разпоредително заседание по делото, са предявени за съвместно разглеждане в наказателния процес общо шест граждански искове от пострадали за причинените им имуществени вреди. От страна на подсъдимия е направено искане делото да се разглежда  в процедура на съкратено съдебно следствие, с призоваване и разпит само на част от свидетелите. В тази хипотеза, при постановяване на присъдата, може непосредствено да се ползва съдържанието на съответните протоколи за разпит на свидетели и експертни заключения от досъдебното производство.", "date": "2019.07.10", "title": "Варна: Съдят адвокат, обвинен в измами с имоти на над 500 000 лева"}
{"url": "http://www.focus-news.net/news/2019/07/10/2679069/the-independent-dzhon-meydzhar-zaplashi-sas-sadebni-deystviya-namerenieto-na-boris-dzhonsan-da-blokira-parlamenta.html", "text": "Джон Мейджър казва, че ще започне съдебно преразглеждане, за да спре Борис Джонсън да удължи ваканцията на  парламента, за да наложи „напълно неприемлив“ Брекзит без сделка, цитира думите му британският вестник  The independent . \r\nБившият премиер на консерваторите осъди фаворита за лидер на Тори за това, че не е изключил пророгацията на парламента (отлагане на неговото свикване след лятната ваканция), която той оприличил на действията на Чарлз I през 1640-те години. \r\nСър Джон каза, че „брекзитиърите“ от консервативната партия настояват за защитата на парламентарния суверенитет „освен когато е неудобно за  Джонсън“. \r\n„Аз съм готов да потърся съдебно преразглеждане, за да избегна заобикалянето на парламента\", заплаши той , като предсказа \"опашка от хора\" след него настояващи за същото. \r\nПредупреждението дойде след като Джонсън използва телевизионния дебат на живо, за да удвои заплахата си за пророгация на парламента, ако е необходимо, като настоява, че  \"няма да се откаже от никоя възможност\". \r\n„Мисля, че на този етап от преговорите Обединеното кралство отново е странно да отслабва позицията си”, каза той - обещавайки отново да изпълни крайния срок за Брекзит - 31 октомври. \r\nЗа разлика от него, неговият съперник Джереми Хънт каза: „Когато това се случи в миналото и парламентът беше закрит против волята му, ние всъщност имахме гражданска война“, добавя: „Така че отговорът ми е не.“ \r\nВисш източник, близък до бившия външен министър, незабавно отвърна на удара, съобщавайки на репортер на ВВС, че сър Джон (Мейджър) е \"напълно изпаднал в безумие\" в заплахата си. \r\nВ реч пред програмата на ВВС Радио 4, сър Джон каза: \"Мисля, че идеята за пророгиране на парламента е категорично и напълно неприемлива от всеки британски парламентарист.\" \r\nТой посочи, че подобно действие на Чарлз I „не свършва добре за него“ и следователно „не трябва да свършва добре“ за Борис Джонсън.  Юлиян Марков", "date": "2019.07.10", "title": "The Independent: Джон Мейджър заплаши със съдебни действия намерението на Борис Джонсън да блокира парламента"}
{"url": "http://www.focus-news.net/news/2019/07/10/2679041/veliko-tarnovo-v-svishtov-populyariziraha-rezultatite-ot-uspeshen-proekt-po-programata-za-transgranichno-satrudnichestvo.html", "text": "Изпълнителният директор на Регионалния офис за Трансгранично сътрудничество Кълъраш за границата Румъния-България Николета Минку е изпратила благодарствено писмо до кмета на Свищов Генчо Генчев. В него тя изразява искрени благодарности и уважение за вниманието и подкрепата, която Общината е оказала на Регионалния офис при организирането на посещение в Свищов. Това съобщиха от пресцентъра на  Община Свищов . \r\nПосещението на място е осъществено с цел популяризиране на проекта ROBG-174 „Вашето здраве има значение! – Модернизация на болниците в Зимнич и Свищов“, който двата града са реализирали по Програмата за трансгранично сътрудничество Interreg V-A Румъния-България. \r\nНа срещата в Зала 1 на Община Свищов са присъствали представители на Регионалният офис за Трансгранично сътрудничество Кълъраш за границата Румъния-България, начело с изпълнителния директор Николета Минку, екипите на съвместния проект от двете страни на река Дунав и кметът на Свищов Генчо Генчев, който е споделил задоволството си от възможностите, които се предоставят по Програмата за трансгранично сътрудничество Interreg V-A Румъния-България. Генчев е подчертал положителните резултати, които вече са факт за свищовското болнично заведение, след реализираната модернизация. Той е благодарил на екипите по проекта, на Николета Минку и на ръководителя на съвместния секретариат Богдан Мушат за добрата съвместна работа. \r\nС реализирането на проекта „Вашето здраве има значение! – Модернизация на болниците в Зимнич и Свищов“, МБАЛ Димитър Павлович – Свищов е получил високотехнологична апаратура. Доставени и вече работят компютърен томограф и реаномобил от най-ново поколение, с които се осъществява комплексна и висококачествена диагностика, което е изключително важно за ефективността на свищовското лечебно заведение. Освен за модерната апаратура, по проекта са вложени средства за ремонт и реконструкция на помещението, в което е инсталиран томографът, за обмяна на опит и други дейности. \r\nРеализирането на проекта вече допринася за постигане на по-голяма ефективност при оказване на спешна медицинска помощ, висококачествена диагностика и равен достъп до болничната медицинска помощ.", "date": "2019.07.10", "title": "Велико Търново: В Свищов популяризираха резултатите от успешен проект по програмата за трансгранично сътрудничество"}
{"url": "http://www.focus-news.net/news/2019/07/10/2679040/dots-d-r-lyudmil-vagalinski-natsionalen-arheologicheski-institut-dosta-interesni-nahodki-i-svedeniya-razkrihme-na-antichen-grad-herakleya-sintika-sled-podnovyavaneto-na-prouchvaniyata.html", "text": "Доста интересни находки и сведения разкрихме на античен град Хераклея Синтика след подновяването на проучванията тази година. Това каза за  Радио „Фокус“ – Пирин  доц. д-р Людмил Вагалински, археолог от Националния археологически институт с музей към Българската академия на науките (НАИМ към БАН) и ръководител на проучванията на античен град Хераклея Синтика. По думите му за щастие имат късмет да работят на обект, който е много интересен. „Разкриваме ранни пожари от късния елинизъм и ранната императорска епоха – монети, глинени лампи, разнообразна керамика. Днес намерихме и парче от мраморна мерителна масичка. В нея има едни оформени отвори, с които на пазара се е проверявало дали търговците не лъжат, а и също чрез тях се е отмервало съответното количество“, каза още доц. Вагалински. Той добави, че в момента проучват източния край на централния площад на форума, като работят до скала. „Слезли сме доста дълбоко, потвърждавайки стратиграфията като датировки, което всъщност е много важно, за да може да потвърдим историята на града – кога и какво му се е случило“, добави доц. Вагалински. \r\n„Големи са очакванията ни, че ще открием тялото на женската глава от археологическо лято 2018 г. или главата на мраморната статуя – Тогатус в района, който в момента проучваме“, заяви археологът. По думите му това се дължи на факта, че двете скулптори са открили именно в този участък. Доц. д-р Людмил Вагалински изрази надежда, че ще имат късмет, но предстои да видят дали ще е така. „Но имаме и друга новина – много ранна, добре запазена, дори удивително запазена стена разкриваме в момента. Все още само като хипотеза мога да споделя, че е възможно тя да ни дава южната граница на централния площад – Агората от елинистическия период, тоест - от преди новата ера или от ранната история на града. Ако това се окаже така, то аз самия ще трябва да преоценя идеята си за размера на елинистическия град, който може ѝ да не отстъпва на площта на по-късния от римската епоха“, каза още той.  \r\nДоц. Вагалински отбеляза също, че докато е търсил южната граница на римския площад, покрай нея се е разкрил масивен, хубаво издялан зид по стара технология, който е „бонус“, както за екипа като резултат, така и за историята на града, и в момента археолозите го проучват. „Разбира се има и трудности, защото той се намира в много опасна близост до сегашния черен път и ние няма да имаме възможност, поне за момента, да го разкрием цялостно. Свързали сме се с Община Петрич в тази връзка и координираме действията си с нея. Правим всичко необходимо, но ще видим как ще продължим по-натам, защото знаете, че правителството отпусна средства за изграждането на хубав път до обекта. Ще видим в този участък от пътя какво може да се направи, така че стената да бъде запазена“, подчерта доц. Людмил д-р Вагалински. \r\nЛивия НИНОВА", "date": "2019.07.10", "title": "Доц. д-р Людмил Вагалински, Национален археологически институт: Доста интересни находки и сведения разкрихме на античен град Хераклея Синтика след подновяването на проучванията"}
{"url": "http://www.focus-news.net/news/2019/07/10/2679042/kyustendil-namalyavat-sluchaite-na-zarazeni-s-morbili-v-oblastta.html", "text": "Намаляват случаите на заразени с морбили в област Кюстендил. Това съобщиха за  Радио „Фокус” – Кюстендил  от Дирекция „Надзор на заразните болести” към Регионална здравна инспекция – Кюстендил. За изминалата седмица са регистрирани само седем случая, а в предходната – осем. За сравнение в месец юни е имало седмици с по над 20 случая. От началото на годината има установени 145 заболели от морбили в региона. Данните сочат, че през изминалата седмица има два случая на туберкулоза, 16 на варицела и 1 на скарлатина. Регистрирани са и по един заболял от ротавирусен гастроентерит и салмонелоза. \r\nВенцеслав ИЛЧЕВ", "date": "2019.07.10", "title": "Кюстендил: Намаляват случаите на заразени с морбили в областта"}
{"url": "http://www.focus-news.net/news/2019/07/10/2679044/the-guardian-ursula-fon-der-layen-dade-signal-che-tya-nyama-da-otvori-otnovo-pregovorite-za-brekzit.html", "text": "Урсула фон дер Лейен, номинирана за ръководител на Европейската комисия, сигнализира, че няма да подновява преговорите за Брекзит със следващия британски премиер и подчерта, че \"скъпоценният\" ирландски предпазен механизъм трябва да бъде защитен, пише британският вестник  The Guardian \r\nТя каза, че все още се надява, че Обединеното кралство ще остане в Европейския съюз, като посочи, че няма намерение да предоговаря споразумението за оттегляне, договорено от Тереза Мей и лидерите на ЕС. \r\n\"Мисля, че това е добра сделка, но е ваша отговорност и вашата благородна задача да решите това\", каза тя пред британския либерал-демократ евродепутат в Европейския парламент, в първите си публични коментари за Брекзит. \r\nВ тънко прикрито послание към кандидатите за лидерство на торите Джеръми Хънт и Борис Джонсън, Фон дер Лайен каза, че тонът и отношението, с което се извършва Брекзит, са от решаващо значение, добавяйки: „Брекзит не е краят, Брекзит е началото на бъдещите отношения и е важно да имаме добро сътрудничество. \" \r\nТя също така даде ясно да се разбере, че се противопоставя на опитите на двамата кандидати да възобновят дискусиите за предпазния механизъм, за да избегнат твърдата граница на остров Ирландия. \r\n„Мисля, че предпазният механизъм е от изключителна важност и ние абсолютно знаем колко е важна да не се върне твърдата граница на остров Ирландия“, каза тя в отговор на ирландски евродепутат. „Предпазният механизъм в сделката за Брекзит е безценен, важен и трябва да се защитава.“  Юлиян Марков", "date": "2019.07.10", "title": "The Guardian: Урсула фон дер Лайен даде сигнал, че тя няма да отвори отново  преговорите за Брекзит"}
{"url": "http://www.focus-news.net/news/2019/07/10/2679046/veliko-tarnovo-finansoviyat-resurs-na-mbal-d-r-dimitar-pavlovich-v-svishtov-e-uvelichen-s-blizo-700-000-lv-za-2019-godina.html", "text": "Финансовият ресурс на МБАЛ „Д-р Димитър Павлович“ е увеличен с близо 700 000 лв. за 2019 година. Това става ясно след като изпълнителният директор на Националното сдружение на общините в Република България (НСОРБ) Силвия Георгиева е изпратила писмо на кмета на Свищов Генчо Генчев за финансовото осигуряване на дейността на общинската болница за 2019 година, съобщиха от  Общината . В него тя подчертава, че по предложение на НСОРБ и проявеното разбиране на министъра на здравеопазването през настоящата година значително е увеличен ресурсът, който получават общинските болници за дейността им на адреси в населени места в труднодостъпни (отдалечени) райони. \r\nВ тази връзка, Силвия Георгиева уведомява кмета на Свищов, че за МБАЛ „Д-р Димитър Павлович“ прогнозната стойност на средствата за 2019 година са увеличени, спрямо 2018 година, с 676 835 лв., както следва: \r\n– от Националната здравноосигурителна каса (НЗОК) – общо 2 365 238 лв., или увеличение спрямо 2018 година в размер на 277 359 лв.; \r\n– от Министерството на здравеопазването (МЗ) за отдалечени и труднодостъпни болници по Наредба №3/2019 г. – общо 532 665 лв., или увеличение спрямо 2018 г. в размер на 399 476 лв. \r\nВ писмото се казва още, че по данни на Министерство на здравеопазването през 2019 година увеличението на средствата за общинските болници от НЗОК и от бюджета на МЗ е в общ размер на 40 121 792 лв. \r\nОбщина Свищов припомня, че в края на миналата година кметът на Свищов проведе редица срещи с министъра на здравеопазването Кирил Ананиев и председателя на надзорния съвет на НЗОК Жени Начева, на които ги запозна лично с реалното финансово състояние на свищовската болница МБАЛ „Д-р Димитър Павлович“ и мерките, които общинското ръководство и ръководството на болницата е предприело в подкрепа на дейностите в лечебното заведение. Още тогава бяха обсъдени новите предизвикателства, пред които е изправена МБАЛ „Д-р Димитър Павлович“ – гр. Свищов с бюджет 2019 и бяха набелязани мерките, с които да се подобри дейността на свищовската болница. Първите резултати от срещите бяха на лице още през ноември 2018, когато лимитът на лечебното заведение беше повишен с 40 000 лева, а от 1 юни 2019 на болницата е предоставено допълнително увеличение от 12 000 лева месечно. \r\nПоследователните и целенасочени действия на общинското ръководство, ръководството на болничното заведение и подкрепата на национално ниво вече дават своите положителни резултати. Съгласно предварителен финансов отчет към 30 юни 2019 г. лечебното заведение е на печалба от 40 000 лева, спрямо 233 000 лева загуба за същия период на 2018 г.", "date": "2019.07.10", "title": "Велико Търново: Финансовият ресурс на МБАЛ „Д-р Димитър Павлович“ в Свищов е увеличен с близо 700 000 лв. за 2019 година"}
{"url": "http://www.focus-news.net/news/2019/07/10/2679045/promeni-v-rakovodstvoto-na-pg-na-obedineni-patrioti-obzor.html", "text": "Валентин Касабов от НФСБ и Искрен Веселинов от ВМРО оглавиха ПГ на \"Обединени патриоти\". Новината съобщи председателят на парламента Цвета Караянчева по време на пленарното заседание в сряда. Двамата ще бъдат съпредседатели на групата. Досега поста председател на парламентарната група се изпълняваше от лидера на \"Атака\" Волен Сидеров. Първи изявления направиха двамата съпредседатели в лицето на Веселинов и Касабов.  Искрен Веселинов", "date": "2019.07.10", "title": "Промени в ръководството на ПГ на „Обединени патриоти“ (ОБЗОР)"}
{"url": "http://www.focus-news.net/news/2019/07/10/2679039/moskovskiy-komsomolets-konfliktat-mezhdu-moskava-i-tbilisi-ne-e-razreshen.html", "text": "Конфликтът между Москва и Тбилиси (не) е разрешен, пише руският вестник  “Московский Комсомолец , като коментира перспективите пред руско-грузинските отношения. \r\nРуската дипломация успя да неутрализира само \"малката мина\", отказвайки се от въвеждането на санкции срещу Грузия, но „голямата мина“ с многото нерешени проблеми между двете страни остава. Развитието на икономическите връзки между Русия и Грузия е чудесно. Но това по никакъв начин не може напълно да компенсира липсата на напредък в сферата на политическите отношения между двете страни. Разбира се, постигането на пълно политическо разбирателство между Москва и Тбилиси, по разбираеми причини, не е нещо, което може да се очаква реално. Но трябва да има поне движение към такова политическо разбиране - ако не пълно и постоянно, то поне временно. Вместо това, през последните години няма развитие на политическия диалог. \r\nВероятно сега ситуацията ще се подобри донякъде. В момента Москва е увеличила възможностите за маневриране. По-рано Русия имаше само един лост - перспективата за премахване на визовия режим за грузинските граждани. Сега към това се добавя и перспективата за възобновяване на директната въздушна комуникация между двете страни. Но фактът, че събитията ще се развият в правилната посока, не е гарантиран по никакъв начин.. Противниците на руско-грузинските отношения са агресивни, мотивирани и само чакат подходящия момент за нападение. Поддръжниците на руско-грузинското сближаване, напротив, са срамежливи като зайци и са готови да се пребоядисат в политическите цветове на опонентите си при най-малкия знак за опасност. \r\nПри такъв партньор е трудно да се договори нещо дългосрочно - дори ако парламентарните избори през 2020 г. се окажат успешни за сегашния грузински управляващ екип. Обаче,всичко е относително. Презареждането на отношенията между Москва и Тбилиси може, ако за това има желание, да се счита за вид загряване преди неизбежното по принцип, но не и в близко бъдеще, възобновяване на отношенията между Москва и Киев.  Юлиян Марков", "date": "2019.07.10", "title": "Московский Комсомолец: Конфликтът между Москава и Тбилиси (не) е разрешен"}
{"url": "http://www.focus-news.net/news/2019/07/10/2679043/milka-hristova-bsp-sofiya-sled-kato-borisovata-gradina-se-izdarzha-ot-danatsite-na-sofiyantsi-bi-sledvalo-da-e-dostapna-za-vsichki-i-da-se-osiguri-parkiraneto-okolo-neya.html", "text": "В момента, някои хора, които се изживяват като свръх зелени, на практика защитават автокъща „Капитолия“ в Борисовата градина. Това каза Милка Христова, зам.-председател на Столичния общински съвет от БСП по време на обществено обсъждане на плана за Борисовата градина, предаде репортер на  Агенция „Фокус“ . „Паркът на Борисовата градина не е само на трите прилежащи района, чийто жители в обсъждането заявиха, че те предпочитат да ходят по пантофи. Аз, обаче, живея в жк. „Младост“ и не мога да стигна по пантофи. След като парка Борисовата градина е градски и се издържа с данъците на всички софиянци и има републикански характер, би следвало достъп да имат всички хора с малки деца, възрастни хора. Именно за това трябва да осигурим паркиране край парка и не виждам нищо лошо в това да има под автокъща „Капитолия“ паркинг“, заяви Милка Христова. Тя отбеляза, че е поставяла въпроса за обратното изкупуване на сградата „Капитолия“, но авторът на проекта за Борисовата градина арх. Атанас Ковачев отказва там да има сграда с публичен характер. „Всички тук сме наясно, че изкупуване имаш само тогава, когато идея за публично мероприятие и тогава законът ти дава право да отчуждиш. В момента се е създала невероятната ситуация, в която една сграда, която е била 80 квадрата, когато е била закупена, в момента е нас 700 квадрата. Този доклад беше внесен от кмета на София Йорданка Фандъкова, когато беше публично афиширан, че Столична община си взима имотите. Тя просто нищо не си взима, защото никога не ги е давала“, посочи Христова. Тя изтъкна, че Столична община е дала управлението на дружеството „Софийски имоти“. „Аз тогава ги попитах следното: „Как тази сграда набъбна 10 пъти? Ако тази сграда е незаконна, тогава кой е спал и не е видял, че има незаконно строителство?“. В лицето на Столична община, като собственик и на „Софийски имоти“, като юридическото лице, което ползва, ако тази сграда е законна, то кой даде разрешенията за строеж?“, запита Христова. Тя подчерта, че за такова нещо в последните 8 години не знае. „В момента, някои хора, които се изживяват, като свръх зелени, на практика защитават „Капитолия“.  Това се случва в две посоки - първо, отказвайки да придадат публичен план на сградата и второ, настоявайки този план да отиде в девета глуха и да започне от начало. Това дава живот на ресторанта \"Весело село\" и на автокъща „Капитолия“. Това отвежда въпроса в близкото настояще, което не е ясно колко време ще продължи. Смятам, че трябва да бъдем откровени с гражданите на София. Нашата роля е когато се развиват едни много приятни за ушите на хората тези, че зад тях се крият много лоши резултати“, каза още тя.  \r\nИрина ИВАНОВА", "date": "2019.07.10", "title": "Милка Христова, БСП-София: След като Борисовата градина се издържа от данъците на софиянци, би следвало да е достъпна за всички и да се осигури паркирането около нея"}
{"url": "http://www.focus-news.net/news/2019/07/10/2679048/inzh-neli-boycheva-dezinfektsionna-stantsiya-burgas-populatsiyata-na-komari-e-po-golyama-v-sravnenie-s-minalata-godina.html", "text": "Популацията на комари е по-голяма в сравнение с миналата година. Това съобщи за  Радио „Фокус“ – Бургас  инж. Нели Бойчева, управител на Дезинфекционна станция – Бургас. По думите ѝ причината за това са климатичните условия – топлата зима, високата влажност и проливните дъждове. „За момента положението при нас е овладяно, тъй като третираме ежемесечно биотопните зони – както въздушно, така и наземно“, отбеляза инж. Бойчева и добави, че в момента „Дезинфекционна станция – Бургас“ третира площите против комари, използвайки комплексно студен и топъл аерозол.  \r\n„Обработваме паркове, градини, комплекси и квартали. Освен това, на 3-ти, 4-ти и 5-ти юли извършихме въздушно третиране срещу ларви и имаго на комари в зоните на Атанасовско езеро, езерото „Вая“, района на кв. „Сарафово“ и Гробищен парк“, каза още инж. Бойчева. Тя посочи, че  междувременно екипът продължава да работи и по сигнали срещу кърлежи. „Тази седмица обработихме кварталите „Победа“, „Акации“ и „Горно Езерово“, откъдето получихме сигнали за кърлежи и бълхи. Обработката бе комбинирана“, допълни управителят.  \r\nПо думите ѝ в Дезинфекционна станция – Бургас са постъпвали сигнали и за наличие на гъсеници, но броят на оплакванията е намалял, тъй като пикът на гъсениците е отминал. Тя добави, че в Дезинфекционна станция – Бургас няма получени сигнали за наличие на скорпиони на територията на града. \r\nМария ПОПЧЕВА", "date": "2019.07.10", "title": "Инж. Нели Бойчева, Дезинфекционна станция – Бургас: Популацията на комари е по-голяма в сравнение с миналата година"}
{"url": "http://www.focus-news.net/news/2019/07/10/2678676/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Поредни квалификации на Доналд Тръмп по адрес на британския посланик във Вашингтон, Почитане на паметта на жертвите на геноцида в Сребреница от турския президент Реджеп Тайип Ердоган и оттеглянето на спортния законопроект за екстрадиция от страна на лидера на Хонконг са сред темите на световния печат. \r\n*** Президентът Тръмп за втори път в рамките на два дни атакува британски посланик, който го критикува, като нарича висшия дипломат от кариерата „много глупав” и „надут глупак”, пише американското издание  The Wall Street Journal . \r\n\"Абсурдният посланик, който Обединеното кралство е наложило в Съединените щати, не е някой, от когото да сме много впечатлени, много глупав човек\", пише президентът в социалната мрежа „Туитър“ във вторник. \"Той трябва да разговаря със страната си и с министър-председателя Мей за провалените им преговори по Брекзит, а не да се разстройва от критиките ми за това колко зле е воден Брекзит.\" \r\nТой добави: \"Не познавам посланика, но ми казаха, че е надут глупак.\" \r\nТръмп също така отново критикува напускащия британски премиер Тереза Мей, като каза, че е водела планираното отделяне на Великобритания от Европейския съюз по \"глупав начин\" и добави: \"Бедствие!\" Тереза Мей обяви,че ще напусне премиерския пост, след като нейната консервативна партия избере наследник на поста й лидер на партията, след като не успя многократно да спечели парламентарната подкрепа за споразумението за оттегляне от ЕС, което тя договори с Блока. \r\n*** Президентът Реджеп Тайип Ердоган във вторник почете хилядите жертви на геноцида в Сребреница, включително и 33 новоидентифицирани жертви, пише турското англоезично издание  Daily Sabah . \r\nНа втория ден от двудневното си посещение в столицата на Босна и Херцеговина Сараево, Ердоган присъства на шествие, за да отбележи хилядите невинни жертви на геноцида. \r\nОстанките на 33 жертви на геноцид в Сребреница бяха поставени на камион, натоварен с цветя в босненския град Високо във вторник сутринта по последния им път. Жертвите ще бъдат погребани в село Поточари, северозападно от Сребреница, в четвъртък, на  24-ата годишнина от геноцида. \r\nКамионът с останките на жертвите пристигна в сградата на Президентския съвет в столицата Сараево. Ердоган заедно с босненски официални лица и представители на обществеността се молиха за жертвите и сложиха цветя на камиона. \r\nМестните жители на Сараево проявиха голям интерес към президента и първата дама Емине Ердоган, които отделиха време да разговарят с тях и да си направят снимки. \r\nДокато камионът минаваше по улиците на столицата Сараево, можеха да се видят хиляди хора, включително жени и деца. Мнозина обсипаха камиона с цветя и вдигнаха ръце в молитва. \r\nВсяка година на 11 юли наскоро идентифицираните жертви на геноцида при който бяха убити над 8000 души, са погребвани на мемориално гробище в Поточари, Източна Босна. Хиляди посетители от различни страни присъстват на поклонението и погребенията. \r\n*** Лидерът на Хонконг Кари Лам аде обеща във вторник сутринта, че силно непопулярният законопроект за екстрадиране, който предизвика няколко масови протеста, е „мъртъв“, като се отказа от по-ранния сценарий, че този проект „ще умре“ през 2020 година, пише хонконгското издание  South China Morning Post \r\nДокато протестиращите настояваха за пълно оттегляне на законопроекта, Лам подчерта, че позицията й във вторник вече е окончателна. \r\nГоворейки преди седмичната среща със своите съветници в Изпълнителния съвет, Лам описа работата на правителството за изменение на закона като \"пълен провал\". \r\nЛидерът призна, че съществуват все още съмнения, че правителството може да поднови процеса на изменение в настоящия мандат на Законодателния съвет, който приключва през 2020 г. \r\n\"Няма такъв план, законопроектът е мъртъв\", каза Лам. \r\nТя призна, че позицията й във вторник не се различава много от това, когато обяви миналия месец, че законодателният процес ще бъде спрян, добавяйки: „В известен смисъл, дори ако (законопроектът) бъде оттеглен днес, той може да бъде върнат отново до три месеца.\" \r\nЗаконопроектът щеше да позволи на Хонконг да екстрадира заподозрени до юрисдикции, с които няма споразумения за екстрадиция, включително и в континентален Китай. Критиците се опасяваха, че това ще премахне законовата „защитна стена“ между града и континента, излагайки заподозрените на непрозрачни процеси през границата. \r\nЛам обаче е твърдо решена да не започва разследване на най-високо ниво за сблъсъци между полицията и протестиращите. \r\nТя каза, че Независимият съвет по жалбите на полицията ще започне разследване и че всички страни, участващи в демонстрациите, включително протестиращите, полицията, медиите и зрителите, могат да предоставят информация. \r\nЛам потвърди, че правителството не е нарекло протеста на 12 юни, по време на което имаше остри сблъсъци между полицията и протестиращите, \"бунт\". \r\nТя също така заяви, че би било против върховенството на закона да се даде амнистия на арестуваните протестиращи \"на този етап\", без разследвания и съдебни процеси.", "date": "2019.07.10", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/07/10/2678675/predstoyashti-sabitiya-v-stranata-za-10-yuli-agentsiya-fokus.html", "text": "*** \r\nОт 14.00 часа на „Дондуков“ 2 президентът Румен Радев ще удостои с държавни отличия дейци на културата и изкуството. От 17.50 часа в зала „Проф. Марин Дринов“ на Българската академия на науките президентът Румен Радев ще участва в отбелязването на 80-годишнината от рождението на проф. Марко Семов \r\n*** \r\nОт 09.00 часа Народното събрание ще проведе заседание. \r\n*** \r\nОт 10.00 часа ще се проведе заседание на Министерски съвет. \r\n*** \r\nВ Министерството на културата ще се проведе работна среща под патронажа на министъра на културата Боил Банов във връзка с производството, разпространението и предлагането на фалшификати на българското изобразително изкуство. От 13.00 часа в заседателната зала на 6-я етаж в сградата на Министерството на културата ще се състои брифинг непосредствено след приключване на работната среща. \r\n*** \r\nОт 15.30 часа на площада в града министърът на земеделието, храните и горите Десислава Танева ще открие Национално изложение и Фестивал на малината. От 16.30 часа в залата на Културния дом министър Танева ще участва в среща с бранша, на която ще се обсъди състоянието на сектора. \r\n*** \r\nОт 09.00 часа 6 състав на Специализирания наказателен съд ще гледа делото срещу Емил М., Мартин Д. и Калоян Б., обвинени в образуване и ръководене на организирана престъпна група. \r\n*** \r\nОт 10.00 часа 18 състав на Специализирания наказателен съд ще гледа делото срещу Огнян А., Янко Я. и Ивайло С., обвинени в образуване и ръководене на организирана престъпна група. \r\n*** \r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., обвинени в образуване и ръководене на организирана престъпна група. \r\n*** \r\nОт 10.00 часа 12 състав на Специализирания наказателен съд ще гледа делото срещу Камен Б. и Ивайло Б., обвинени в образуване и ръководене на организирана престъпна група. \r\n*** \r\nОт 10.00 часа 22 състав на Специализирания наказателен съд ще гледа делото срещу Светогор Д., Радослав Р. и Ивайло Г., квалифицирани състави на рекет. \r\n*** \r\nОт 10.00 часа в района на тунел „Ечемишка“ на АМ „Хемус“ ще се проведе планирано учение за повишаване на готовността за действие на силите и средствата от Единната спасителна система за реагиране при бедствия и извънредни ситуации на служителите на Главна дирекция „Пожарна безопасност и защита на населението“, Агенция „Пътна инфраструктура“ Държавна агенция „Безопасност на движението по пътищата“, Областна администрация и общините, влизащи в територията на София област, Центъра за спешна медицинска помощ, Българския червен кръст и доброволци. \r\n*** \r\nОт 10.30 часа в зала „България“ ще се състои Симфоничният концерт \"Менделсон в двореца\". \r\n*** \r\nВ болница „Света Екатерина“ ще се проведе събитие „Връзката между фините прахови частици и здравните последици за хората в София“. \r\n*** \r\nОт 10.30 часа 10 състав на Специализирания наказателен съд ще гледа делото срещу Никола Б., Билян К. и Любомира И., обвинени в образуване и ръководене на организирана престъпна група. \r\n*** \r\nОт 10.30 часа 10 състав на Специализирания наказателен съд ще гледа делото срещу Димитър Д., Производство по чл. 65 НПК. \r\n*** \r\nОт 11.00 часа 7 състав на Специализирания наказателен съд ще гледа делото срещу Иван И., Христо Г. и Ани С., обвинени в образуване и ръководене на организирана престъпна група. \r\n*** \r\nОт 11.00 часа в Национален пресклуб БТА ще се състои представяне на проекта „Иновативни решения за ресурсна ефективност в Симолини 94 ООД“. \r\n*** \r\nОт 12.30 часа 19 състав на Специализирания наказателен съд ще гледа делото срещу Петко Ст., Васил И. и др., обвинени в образуване и ръководене на организирана престъпна група. \r\n*** \r\nОт 13.00 часа 22 състав на Специализирания наказателен съд ще гледа делото срещу Иван И., Мохамед Е., Иво К. и др., обвинени в образуване и ръководене на организирана престъпна група. \r\n*** \r\nОт 13.00 часа в хотел \"Балкан\" ще се проведе заключителната среща за разясняване на новите правила на Десетата конкурсна сесия на Националния иновационен фонд. \r\n*** \r\nОт 13.30 часа 10 състав на Специализирания наказателен съд ще гледа делото срещу Кристиян В., обвинен в участие в ръководството на организирана престъпна група. \r\n*** \r\nОт 14.00 часа 5 състав на Специализирания наказателен съд ще гледа делото срещу Илчо И., Станко Ж. и др., обвинени в образуване и ръководене на организирана престъпна група. \r\n*** \r\nОт 14.00 часа в Национален пресклуб БТА ПП „Възраждане“ ще проведе пресконференция във връзка с орязването на субсидиите за партиите. \r\n*** \r\nОт 14.00 часа 6 състав на Специализирания наказателен съд ще гледа делото срещу Петко Ст., Иван Й. и др., обвинени в образуване и ръководене на организирана престъпна група. \r\n*** \r\nОт 18.00 часа в Големия салон на БАН ще се проведе честване на 80-годишнина от рождението на големия български писател, публицист и народопсихолог чл.-кор. проф. д.ф.н. Марко Семов. В рамките на церемонията Българската академия на науките ще бъде удостоена с Награда „Проф. Марко Семов“ за ярко присъствие в духовният живот на нацията, учредена от Съюза на българските журналисти, Съюза на българските писатели и Община Априлци. \r\nОтличието ще връчи Президентът на Република България Румен Радев. \r\n*** \r\nОт 18.00 часа в залата на Градския съвет на БСП – София на ул. „Леге“ №10, етаж 1, БСП – София организира обществено обсъждане на плана за Борисовата градина с участието на автора на проекта арх. Атанас Ковачев. \r\n*** \r\nОт 18.30 часа в мраморното фоайе на 3-я етаж на НДК ще бъде открита нестандартната изложба „Мъжката сила“. \r\n*** \r\nОт 16.00 часа в сградата на Държавна опера – Бургас ще бъде представена уникалната изложба с гробницата на Тутанкамон. \r\n*** \r\nОт 18.00 часа пред Експозиционен център „Флора“ ще бъде открита първата у нас изложба, посветена на сътрудничеството между България и Швейцария. В събитието ще участват посланикът на Конфедерация Швейцария у нас Н. Пр. г-жа Мюриел Берсе Коен, г-жа Йорданка Ананиева – заместник-кмет „Култура и образование“, и г-жа Руска Бояджиева – заместник-кмет „Европейски политики и околна среда“ на Община Бургас, г-н Иван Иванов – директор на дирекция „Централно координационно звено“ в МС. \r\n*** \r\nОт 18.00 часа Асоциацията на българските медицински сестри излиза на протест в солидарност с исканията на медицинските сестри, протестиращи в цялата страна за свободно и достъпно здравеопазване за всички. \r\n*** \r\nОт 18.00 часа във Военноморския музей ще се състои публична презентация на тема „Отношенията между България и Франция в морското дело от 1878 г. до днес“. \r\n*** \r\nОт 9.00 часа в конферентната зала на хотел „Премиер“ ще се проведе Конференция за ползите от енергийната ефективност в промишлените предприятия. \r\n*** \r\nОт 10.00 часа в прескуба на БТА ще се състои пресконференция във връзка с предстоящия Летен семинар по български език и култура във Великотърновския университет. \r\n*** \r\nОт 10.00 часа в Читалнята на РНБ „П.Р.Славейков“ започва  Международна конференция „Мобилна дигитализация“. \r\n*** \r\nОт 19.00 часа в голяма залата на МДТ „Константин Кисимов“ ще бъде представема оперетата „Баядерка\". \r\n*** \r\nОт 10.00 часа в Интерактивната зала на Регионалната библиотека продължава Летния детски клуб „Играй и учи“ – забавни игри за харесвани професии. \r\n*** \r\nОт 11.00 часа на пл. „Свобода“ ще се състои концерт на Духов оркестър – Добрич. \r\n*** \r\nОт 17.00 часа в заседателната зала на Община Златоград ще се проведе публично обсъждане на изпълнението на бюджета на Общината. \r\n*** \r\nОт 17.00 часа в Община Каварна ще бъде представен новият роман „Мистерията B-files“ на Мария Павлова. \r\n*** \r\nОт 9.30 часа в Окръжен съд – Ловеч ще се гледа дело ВНОХД 187/2019 срещу К.Н.Н. по чл. 209, ал.1 от НК (измама) \r\n*** \r\nОт 09.30 часа в Окръжен съд – Ловеч ще се гледа дело  ВНОХД 250/2019 срещу Д.Н.А. и Н.С.К. по чл. 339, ал1 от НК (незаконно притежание на оръжие и боеприпаси). \r\n*** \r\nОт 10.30 часа в Окръжен съд -  Ловеч ще се гледа дело ВНОХД 282/2019 срещу Д.М.Р. по чл. 129, ал.1 от НК (средна телесна повреда) \r\n*** \r\nОт 11.00 часа в Окръжен съд – Ловеч ще се гледа дело ВНОХД 243/2019 срещу У.Х.И по чл. 129, ал.1 от НК (средна телесна повреда) \r\n*** \r\nОт 10.00 часа в двора на Гимназията по ветеринарна медицина „Проф. д-р Димитър Димов“ Община Ловеч организира любителска киноложка изложба. \r\n*** \r\nОт 18.00 часа в Къща на художниците се открива изложба живопис на Николай Николов. \r\n*** \r\nВ 09.30 часа в зала 2 на Окръжния съд ще се проведе заседание по делото срещу Халина М.-П., обвинена че като управител на „Тракия-РМ“ ЕООД е избегнала установяването и плащането на данъчни задължения по ЗДДС в особено големи размери. \r\n*** \r\nВ 10.45 часа в зала 11 на Районния съд ще се проведе заседание по делото срещу Калин В. и Васко Д., обвинени в набиране и транспортиране на различни момичета с цел да бъдат използвани за развратни действия, независимо от съгласието им, като деянията са извършени чрез обещаване, даване и получаване на облаги и при условията на опасен рецидив. \r\n*** \r\nВ 13.00 часа в зала 5 на Окръжния съд ще се проведе заседание по делото срещу Димитър Р., обвинен в притежание с цел разпространение на високорискови наркотични вещества – кокаин, марихуана и екстази. \r\n*** \r\nОт 18.00 часа в Градската художествена галерия скулпторът Трифон Неделчев ще представи изложбата си „Завръщане“. \r\n*** \r\nОт 20.00 часа на Римския стадион започва първото издание на фестивала „Plovdiv World Fest“. \r\n*** \r\nОт 21.00 часа в Лятно кино „Яворов“ ще бъде прожектиран филмът „Потапяне“ в рамките на „София Филм Фест“. \r\n*** \r\nОт 17.00 часа в заседателната зала на втория етаж в сградата на Общинска администрация Златоград  ще се проведе публично обсъждане на отчета за изпълнение на бюджета на Община Златоград за 2018 г. от местната общност. \r\n*** \r\nОт 10.00 часа в Детския отдел на библиотека „Родина“, ул. „Българско опълчение“ 69 Куклен театър „Слънчице“ ще представи етюди и танци. \r\n*** \r\nОт 10.00 часа в Къща-музей „Гео Милев“ ще се проведат занимания за деца „Четем и рисуваме“, „Литературни закачки“ – отгатване на гатанки и рисуване на отговор, „Ние сме актьори“ – драматизация на „Работна Мецана“ на Леда Милева, „Да съставим приказка“ – по предварително зададена тема деца рисуват момент от приказка, а после заедно разказват. \r\n*** \r\nОт 19.00 часа на сцената на Държавната опера ще бъдат поставени трите танцови миниатюри  „Лотос“; „Танц при изгрев слънце“; „Следващият“ – балет по музика на Жак Брел. \r\n*** \r\nОт 21.00 часа на сцена „Лапидариум“ на Регионалния исторически музей Театър под звездите ще представи постановката „Нощно слънце“ по Йордан Йовков. \r\n*** \r\nВ хотел „Белчин гардън“ КНСБ ще проведе традиционния си журналистически семинар. \r\n*** \r\nОт 17.30 часа в ХГ „Димитър Маринов“ ще се състои откриване на изложба „Никола Маринов и неговите ученици“. \r\n*** \r\nОт 10.00 часа в зала 2 на Областна администрация Шумен ще се проведе заседание на Областната епизоотична комисия по повод установените случаи на африканска чума по свинете в област Плевен. \r\n*** \r\nОт 11.00 часа в хотел „Диана Палас“ ПП АБВ организира дискусионна среща на тема „Да дадем шанс на животновъдството в Странджа-Сакар“.", "date": "2019.07.10", "title": "Предстоящи събития в страната за 10 юли (Агенция „Фокус“)"}
{"url": "http://www.focus-news.net/news/2019/07/10/2678679/milorad-dodik-sreshtata-na-psyuie-beshe-mnogo-uspeshna.html", "text": "Срещата на върха на Процеса на сътрудничество в Югоизточна Европа (ПСЮИЕ), проведена днес в Яхорина, беше много успешна, заяви председателят на Председателството на Босна и Херцеговина, Милорад Додик.  \r\n„ Проведохме широкообхватно обсъждане на важните въпроси на общото регионално сътрудничество и приехме Декларацията за цялостен подход, свързан с процеса на европейска интеграция, сигурността, икономическото развитие, миграцията, цифровизацията и всичко останало, което може да бъде предмет на сътрудничество, каза Додик.  \r\nТой припомни, че Босна и Херцеговина завършва своето председателство на Процеса за сътрудничество в Югоизточна Европа и сега щафетата поема Прищина, въпреки че техните представители не присъстваха на днешната среща на върха.  \r\n„Причините им да не дойдат не са намалили ефектите от срещата на върха и съжалявам, че те не бяха тук. Направихме усилия съгласно процедурите, призовахме техните представители да участват в този форум, каза Додик, поздравявайки Прищина за поемане на председателството на ПСЮИЕ.  \r\nЗа причините за тяхното отсъствие той каза, че Прищина трябва да отговори.  \r\nДодик заяви, че турският президент Реджеп Тайип Ердоган е поискал от Босна и Херцеговина екстрадиране на някои лица на среща вчера, свързани с опит за преврат в Турция на територията на Федерацията и чиято екстрадиция зависи от федерални институции.   Юлиян Марков", "date": "2019.07.10", "title": "Милорад Додик: Срещата на ПСЮИЕ беше много успешна"}
{"url": "http://www.focus-news.net/news/2019/07/10/2678678/lider-na-kosovska-partiya-ne-mozhe-da-ima-mir-na-balkanite-s-prestapnitsi-kato-dachich.html", "text": "Председателят на участващата в управляващата коалиция в Косово партия НИСМА Якуп Красничи коментира думите на сръбския външен министър Ивица Дачич, че Прищина е центъра на нестабилността на Балканите, предава обществената  „Радио и телевизия Косово“ (RTK) .  \r\nПо неговите думи, всякакви разговори с политици като Дачич са „провал и подчинение“.  \r\n„Такива престъпници не признават човешкия език и комуникация! Заради това бившата югославска федерация се разпадна с кръвопролития. Амнистия и толерантност за такива хора означава, че няма да има мир, свобода, перспектива и разбирателство на Балканите“, добави политикът.  \r\nПревод и редакция:", "date": "2019.07.10", "title": "Лидер на косовска партия: Не може да има мир на Балканите с престъпници като Дачич"}
{"url": "http://www.focus-news.net/news/2019/07/10/2678680/kathimerini-noviyat-gratski-premier-shte-poseti-germaniya-prez-sledvashtiya-mesets.html", "text": "Новоизбраният премиер на Гърция Кириакос Мицотакис ще посети Берлин следващия месец по покана на германския канцлер Ангела Меркел, отправена във вторник, пише електронното издание на гръцкия вестник  Kathimerini .  \r\nОчаква се посещението да се проведе след 20 август. Това обаче няма да бъде първото чуждестранно посещение на Мицотакис като премиер, тъй като лидерът на Нова демокрация ще посети Кипър след програмните изявления на правителството от 20 до 22 юли. Датата на посещението в Никозия бе уточнена в понеделник по време на телефонен разговор с кипърския президент Никос Анастасиадис, който поздрави Мицотакис за победата му в изборите в неделя.   Юлиян Марков", "date": "2019.07.10", "title": "Kathimerini: Новият гръцки премиер ще посети Германия през следващия месец"}
{"url": "http://www.focus-news.net/news/2019/07/10/2678677/tass-v-rpts-vidyaha-shodstvo-mezhdu-situatsiite-s-pravoslavieto-v-ukrayna-i-cherna-gora.html", "text": "Руската църква вижда сходства между ситуациите около Православието в Украйна и Черна гора, и се съмнява в жизнеспособността на разколническите проекти в тези страни, заяви говорителят на патриарха на Москва и на цяла Русия свещеник Александър Волков пред репортери във вторник след среща на Светия Синод на Руската православна църква, предава  ТАСС .  \r\n„Властите на тази страна (Черна гора) не се отказват от опитите си да организират собствена, контролирана, сякаш „етническа“ православна църква. В светлината на това, което се случва в Украйна, това положение придобива особено значение. Бих искал да подчертая, че подкрепата на Руската църква към братската Сръбска църква е доказателство, че защитаваме цялото световно канонично православие от посегателствата на политиците за използване на църквата за свои цели. Както виждаме, това посегателство се случва не само в Украйна, но и в Черна гора“, каза Волков.  \r\nРъководителят на патриархалната пресслужба изрази съмнения относно жизнеспособността на разколническите проекти. „В Украйна, в Черна гора и на други места, където има огнища на църковно-канонично напрежение, местните власти винаги разчитат на разколници. Политиците залагат на не-канонични структури. Това прави такива проекти изначално нежизнеспособни в която и да е част на света“, заяви още той.  \r\nПревод и редакция:", "date": "2019.07.10", "title": "ТАСС: В РПЦ видяха сходство между ситуациите с православието в Украйна и Черна гора"}
{"url": "http://www.focus-news.net/news/2019/07/10/2678681/daily-sabah-turskiyat-prezident-pochete-zhertvite-na-genotsida-v-srebrenitsa.html", "text": "Президентът Реджеп Тайип Ердоган във вторник почете хилядите жертви на геноцида в Сребреница, включително и 33 новоидентифицирани жертви, пише турското англоезично издание  Daily Sabah .  \r\nНа втория ден от двудневното си посещение в столицата на Босна и Херцеговина Сараево, Ердоган присъства на шествие, за да отбележи хилядите невинни жертви на геноцида.  \r\nОстанките на 33 жертви на геноцид в Сребреница бяха поставени на камион, натоварен с цветя в босненския град Високо във вторник сутринта по последния им път. Жертвите ще бъдат погребани в село Поточари, северозападно от Сребреница, в четвъртък, на  24-ата годишнина от геноцида.  \r\nКамионът с останките на жертвите пристигна в сградата на Президентския съвет в столицата Сараево. Ердоган заедно с босненски официални лица и представители на обществеността се молиха за жертвите и сложиха цветя на камиона.  \r\nМестните жители на Сараево проявиха голям интерес към президента и първата дама Емине Ердоган, които отделиха време да разговарят с тях и да си направят снимки.  \r\nДокато камионът минаваше по улиците на столицата Сараево, можеха да се видят хиляди хора, включително жени и деца. Мнозина обсипаха камиона с цветя и вдигнаха ръце в молитва.  \r\nВсяка година на 11 юли наскоро идентифицираните жертви на геноцида при който бяха убити над 8000 души, са погребвани на мемориално гробище в Поточари, Източна Босна. Хиляди посетители от различни страни присъстват на поклонението и погребенията.   Юлиян Марков", "date": "2019.07.10", "title": "Daily Sabah: Турският президент почете жертвите на геноцида в Сребреница"}
{"url": "http://www.focus-news.net/news/2019/07/10/2678683/kathimerini-noviyat-kabinet-v-gartsiya-polozhi-kletva.html", "text": "Новият кабинет на Гърция положи клетва във вторник, два дни след като консервативната партия на лидера Кириякос Мицотакис спечели предсрочни избори с обещания да направи страната по-благоприятна за бизнеса, да намали данъците и да предоговори облекчаване на драконовските бюджетни условия, договорени като част от спасителната програма на страната, пише електронното издание на гръцкия вестник  Kathimerini .  \r\nНовият кабинет разчита в голяма степен на опитни политици, които са служили в предишни правителства, но също така включва технократи, които не са политици, a считани за експерти в своите области.  \r\nМицотакис назначи Христос Стайкурас за ключовия пост на финансовия министър. Стайкурас е икономист и инженер, който е бил заместник-министър в предишно правителство.  \r\nНовият външен министър е Никос Дендиас, който заема предишни позиции в министерствата на развитието, отбраната и обществения ред.  \r\nБившият министър на обществения ред при предишното социалистическо правителство, Михалис Хризохоидис, поема отново ръководството на министерството като един от не-парламентарните назначения на Мицотакис.  \r\nНовите министри се отправиха към своите министерства за официални приемане на поста след церемонията по полагане на клетва в президентското имение в центъра на Атина.  \r\nМицотакис едва обяви избора си в кабинета в понеделник вечерта, когато кредиторите на Гърция категорично отхвърлиха призивите му за облекчаване на спасителните условия. Финансовите министри от 19-те страни от Европейския съюз, които използват еврото, които се срещнаха в Брюксел в понеделник, настояваха да се спазват основните цели.  \r\n„Ангажиментите са ангажименти и ако ги нарушим, доверието е първото нещо, което ще се разпадне. Това води до липса на доверие и инвестиции”, заяви след срещата председателят на Еврогрупата Марио Сентено.  \r\nГърция от години зависи от последователни международни спасявания, които предоставиха оздравителни заеми от държави от Европейския съюз и Международния валутен фонд в замяна на дълбоки реформи в икономиката на страната, които включваха рязко увеличаване на данъците и големи съкращения на разходите.   Юлиян Марков", "date": "2019.07.10", "title": "Кathimerini: Новият кабинет в Гърция положи клетва"}
{"url": "http://www.focus-news.net/news/2019/07/10/2678686/upravlyavashtite-predlozhiha-otmyana-na-mashinnoto-glasuvane-obzor.html", "text": "Във вторник ПГ на ГЕРБ обяви предложение за законодателна промяна в Изборния кодекс. Депутатите предлагат машинното гласуване да се отмени за местните и парламентарните избори и да остане за президентските и европейските. Предложението е подкрепено писмено от „Обединени патриоти“ и „Воля“. Уверение за подкрепа има и от ДПС. Против предложението се обявиха само БСП. Аргументите на управляващите за отмяна на машинния вот са продиктувани от анализ на Централната избирателна комисия (ЦИК) за последните избори в страната. Те се опасяват, че ако машинното гласуване остане има риск местните избори да се провалят, защото те са най-сложните и тежките в българското законодателство. Според тях при гласуване с машини сигурността на вота е застрашена. Вносителите на предложението изразяват позиция, че машинното гласуване е изключително скъпо, като 1 вот струва 60 лв. на фона на хартиената бюлетина, която е на стойност 0.77 лв. „Машините за гласуване се оказаха скъпоструващи играчки, които не доведоха до по-честни и организирани избори“, обяви на брифинг депутатът от ГЕРБ Александър Ненков. Той отбеляза, че управляващите имат задължението да проведат честни и прозрачни избори, затова предприемат действия за премахване на машинното гласуване при местните и парламентарните избори.  \r\nСпоред БСП обаче с предложението за отмяна на машинния вот управляващите са доказали, че страната ни не отговаря на критериите за демократична и правова държава. Заместник-председателят на партията Кирил Добрев заяви, че местните избори имат най-много нужда от машинно гласуване, но управляващите искат решенията да се взимат като на конгрес на ГЕРБ. „От днес мисля, че обратното броене започва. ГЕРБ спират парите за партиите, след това отменят машинното гласуване. Аргументът е, че било трудно с тези преференции и хората не можели да се оправят. Да отменим и преференциите. Такъв опит за отмяна на преференциите беше направен само преди няколко месеца и БСП напусна заради това НС. Сигурно някои избиратели на ГЕРБ трудно се справят и с интегралната бюлетина. Добре е да отменим и интегралната бюлетина, тя е много сложна. Най-добре е тогава да върнем цветните бюлетини. Нула лв. субсидия и цветна бюлетина 1989 г.“, посочи той. Опозицията прозря саботаж от страна на ЦИК в машинното гласуване. Заместник-председателят на ПГ на „БСП за България“ Христо Проданов подчерта, че с машинното гласуване недействителните бюлетини са невъзможни, както твърдят от управляващите.  \r\nМалко по-късно позиция по темата изказа и омбудсманът Мая Манолова. Тя отбеляза, че за високата цена на вота на европейските избори е виновна ЦИК, която вместо да закупи машините, ги взема под наем за 70% от цената им. Манолова изрази мнение, че аргументът на вносителите, че с машинното гласуване не са намалели недействителните бюлетини, също не е верен. „Истинската причина за отмяна на машинното гласуване е фактът, че машините разобличиха кражбата на вот. Машинните разобличиха нечестното съставяне на протоколите от СИК. Доказателството за това е на сайта на ЦИК“, заяви Манолова. „Истинският мотив е, че машините не ядат кебапчета и не вземат по 50 лв“, добави общественият защитник.  \r\nТя прогнозира, че след машинното гласуване ще бъде посечено и електронното. „Имам въпрос към вносители на този законопроект. Законно признати ли са европейските избори при наличието на машинен вот? Ако твърдят, че машините са опорочили вота би следвало вече да са подали съответни жалби за отмяна на европейските избор“, попита омбудсманът.  \r\nДаяна ДЮЛГЕРОВА", "date": "2019.07.10", "title": "Управляващите предложиха отмяна на машинното гласуване (ОБЗОР)"}
{"url": "http://www.focus-news.net/news/2019/07/10/2678682/mosovskiy-komsomolets-vladimir-putin-razkaza-za-prichinite-za-intsidenta-v-kerchenskiya-proliv.html", "text": "Американският режисьор, сценарист и продуцент Оливър Стоун взе ексклузивно интервю от руския президент Владимир Путин в рамките на снимките на \"В борбата за Украйна\", чиято премиера е насрочена за 19 юли, пише руският вестник  “Московский Комсомолец“  .  \r\nВ нов документален филм, спечелил специален Гран-при на международния филмов фестивал в италианския град Таормина, Стоун говори за това, което се случва в Украйна по време и след Майдана, както и причините за продължителната криза в страната.  \r\nАмериканският режисьор е обсъдил с руския лидер отношението си към политиката, провеждана от украинските власти през последните години, както и инцидента в Керченския проток.  \r\nСпоред Владимир Путин Петро Порошенко загуби изборите през 2019 г., но три години по-рано, през 2016 г., тези представители на американския политически елит, които стояха зад него, бяха победени.  \r\n\"Хилари Клинтън не стана президент на Съединените щати и фалшивите новини за връзките на Доналд Тръмп с Русия са били  раздути до невероятен мащаб... А този, който  наистина се опита да повлияе на американските избори, беше Украйна\", каза Владимир Путин.  \r\nЩо се отнася до инцидента в Керченския проток, президентът на Руската федерация е убеден, че всичко е специално планирано от тогавашния украински лидер Петро Порошенко, за да използва провокацията  да изостри ситуацията.  \r\n\"Вярвам, че Порошенко искаше да въведе извънредно положение в цялата страна и да отложи изборите. Искаше да запази властта на всяка цена\", сподели Путин.   Юлиян Марков", "date": "2019.07.10", "title": "„Мосовский Комсомолец“: Владимир Путин разказа за причините за инцидента в Керченския пролив"}
{"url": "http://www.focus-news.net/news/2019/07/10/2678685/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Основната британска опозиционна Лейбъристка партия ще води кампания за оставане в Европейския съюз и срещу всякаква сделка, договорена от следващия министър-председател на Консервативната партия, обяви лидерът на работническото движение Джереми Корбин, пише консервативното британско издание  The Telegraph . \r\nЛидерът на лейбъристите писа на членове на фракцията, за да потвърди, че партията ще се стреми да отмени Брекзит, освен ако не получи властта да постигне собствено споразумение с Брюксел. \r\nВ този сценарий неговата позиция за напускане на Европейския съюз ще бъде разисквана и съгласувана, когато бъде съставен неговият манифест. \r\nПозицията беше договорена на заседание на кабинета в сянка и дойде само часове след като профсъюзите излязоха с позиция за борба срещу волята на британците, изразена на референдума за излизане от Европейския съюз преди три години. \r\n*** Джереми Корбин предизвика следващия премиер на Тори да насрочи втори референдум и обяви, че лейбъристите ще проведат кампания за оставане, пише  The Independent . \r\nПартията обаче все още остава отворена възможността да се стреми да договори по-добра сделка, ако спечели извънредни общи избори - и да подкрепи това споразумение на публично гласуване. \r\nОбявявайки края на консултациите на лейбъристите, Корбин призова Борис Джонсън, ако спечели надпреварата за ръководството на Тори да има „увереност,че  евентуална сделка или напускането без сделка да бъде решено на втори референдум“ \r\n\"При тези обстоятелства искам да изясня, че лейбъристите ще воюват  срещу \"Брекзит без сделка  или сделка, която не защитава икономиката и работните места\"с торите, каза той. \r\nВ понеделник големите профсъюзи подкрепиха позицията на Корбин да се стреми да постигне приемлива сделка за Брекзит, ако спечели властта - предизвиквайки критики, че неговата политика все още е уклончива. \r\nЗастъпниците на втори референдум приветстваха хода на синдикатите, но заместник-председателят Том Уотсън - най-силният глас, призоваващ за решителна промяна в политиката - каза, че това е само \"стъпка в правилната посока\". \r\n„Нашите членове и поддръжници са наясно, че всеки вид Брекзит ни дава по-малко от това, което имаме и ние лейбъристите не трябва да го подкрепяме“, каза Уотсън. \r\nПо-късно обаче Корбин уточни, че на едни евентуални избори Лейбъристката партия все пак може да бъде про-Брекзит партия, но подчерта, че хората трябва да имат думата на референдум. \r\n*** Джереми Хънт разкритикува Доналд Тръмп, че е направил \"неуважителни и погрешни\" коментари на фона на скандала около британския посланик в САЩ сър Ким Дароч, пише британското издание  London Evening Standard . \r\nАмериканският лидер избухна, след като изтекоха секретни дипломатически съобщения на посланика, в които той описва администрацията на Тръмп като „неспособна“. \r\nВ последната си тирада в Туитър Тръмп нарича сър Ким \"чалнат\" и много глупав човек \", след като преди това заяви, че\" вече няма да се занимаваме с него“. \r\nТой се погрижи и за премиера Тереза Мей, като нарече нейните преговори за Брекзит „глупави“ и „катастрофа“. След това министърът на външните работи Хънт каза на президента на САЩ в един туийт: \"Приятелите говорят откровено, така ще направя и аз: тези коментари са неуважителни и грешни за нашия министър-председател и моята страна.Съюзниците трябва да се отнасят с уважение един към друг, както Тереза Мей винаги е правела с вас“. \r\nТой също така подкрепи сър Ким и каза: \"Посланиците се назначават от британското правителство и ако стана премиер, нашият посланик остава.\" \r\nПреди това говорител на Даунинг Стрийт заяви също, че премиерът е дал на Ким подкрепата си.", "date": "2019.07.10", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/07/10/2678684/deutsche-welle-zoran-zaev-e-zhertva-na-izmama-ot-koyato-tryabva-da-se-izvlekat-pouki.html", "text": "Македонският премиер заяви, че не възнамерява да подаде оставка, след като стан ясно, че е разговарял по телефона с руски комици, които са се представили за украинския президент Петро Порошенко и генералния секретар на НАТО Йенс Столтенберг, пише македонската редакция на  Deutsche Welle .  \r\nСлед излизането на запис, в който двама руски комици - \"пранкстери\", известни под псевдонимите Вован и Лексус, са провели телефонни разговори  с македонския премиер Зоран Заев, той проведе пресконференция, посочвайки, че е жертва на добре организирани структури, насочени към налагане на пряко увреждане на стратегическите интереси на страната за членство в НАТО. Заев посочи, че манипулациите идват от пропагандни медии с анти-НАТОвска ориентация за разпространение на влиянието на трети страни.  \r\n\"Те използват дезинформация и това е класическа политическа дискредитация\", каза македонският премиер, като каза, че той не е единственият политик, измамен от руските комици Вован (Владимир Кузнецов) и Лексус (Алексей Столяров), но че \"техните жертви\" са например, генералният секретар на НАТО Йенс Столтенберг, бивш британски външен министър Борис Джонсън, поп легендата Елтън Джон и др. \"Списъкът показва, че съм в добра компания\", каза Заев, който отбеляза, че в публикуваните записи са направени сериозни промени в някои части, чийто контекст не е автентичен, като се има предвид предимно частта, която се отнася до автокефалията на Македонската православна църква. Останалите части от обявените преговори, каза той, само потвърждават ангажиментите му, които той публично подчертава.  \r\nСпоред Заев този скандал е нова  тревога за Северна Македония и за целия демократичен свят, за сериозно противопоставяне на фалшивите новини и манипулации. Той обяви, че правителството ще се срещне спешно, за да преразгледа сериозните промени в протоколите за сигурна комуникация и да предприеме решителни действия срещу разпространяването на дезинформация.  \r\nМинистър-председателят се извини на обществеността за скандала, но добави, че е жертва на откритостта си към всички македонски партньори и с гражданите и заяви, че не възнамерява да подаде оставка, защото от този случай държавата ще излезе по-интелигентна. Отговаряйки на въпросите на журналистите след обръщението си, македонският премиер не се съгласи с твърдението, че е направена сериозна грешка в протокола и отрече твърденията, че в преговорите е издал държавна тайна.  \r\nДнес добре познатите руски \"пранкстери\" публикуваха записи, в които от името на бившия президент Петро Порошенки разговарят със Заев. В един от трите разговора от името на Порошенко комиците казват, че украинските учени \"са открили\" неговата генетична връзка с Александър Велики. \"Нашите учени са открили моята генетична връзка с него, така че сега мога да бъда наречен Петро Македонски\", казаха \"пранкстерите\" в един от разговорите от името на Порошенко. Както знаем, нашите учени са направили серия от исторически открития. Както знаете, украинците са древни шумери ... Нашата територия в един момент е била дори под управлението на Александър, \"добавя фалшивият Порошенко. В отговор министър-председателят Заев твърди, че е \"чел за него\" и е казал, че историята \"може да ни обедини\".  \r\nРуските \"пранкстери\" съветват Заев да даде \"малко дарение\" на Вселенския патриарх Вартоломей за независимостта на македонската църква. Заев съобщил на фалшивия Порошенко, че е готов да плати на патриарх Вартоломей 100 000 евро в брой, твърди Вован. \"Пранкстерите\" от името на Порошенко казаха на Заев, че Македония има \"големи шансове\" и че \"може да започне процес\" за получаване на автокефалия.  \r\nТвърди се, че Вартоломей е съгласен. - Но трябва да ви кажа едно условие в моя случай. Платих пари на Вартоломей лично ”, са казали руснаците на Заев.  \r\nТвърди се, че \"това състояние, наред с други неща, също може да помогне.\" Според „пранкстерите“ \"сумата е намалена\". Платих над 150 000 евро, ”каза Порошенко. Заев отговаря, че е \"страхотно и няма да има проблеми\".  \r\nЗаев, заедно с двамата руски комици, е обсъждал и външнополитически въпроси: споразумението на Преспа, отношенията с Русия, ЕС, НАТО и т.н. В един от разговорите с македонския премиер Вован и Лексус се представят от името на генералния секретар на  НАТО Йенс Столтенберг.  \r\nВ реакциите в македонската общественост депутатът от ВМРО-ДПМНЕ Антонио Милошовски отбеляза, че разговорът на Заев с комиците е сериозен дипломатически скандал, който е причинил щети на страната. Милошовски поиска оставката на министър-председателя и външния министър Никола Димитров заради нарушението на дипломатическия протокол.   Юлиян Марков", "date": "2019.07.10", "title": "Deutsche Welle: Зоран Заев е жертва на измама, от която трябва да се извлекат поуки"}
{"url": "http://www.focus-news.net/news/2019/07/10/2678687/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Напрежението между Турция и Кипър, възможността Кристин Лагард, която няма финансово образование да оглави ЕЦБ и  позицията на руския президент за инцидента в Керченския проток, заявена в интервю с режисьора Оливър Стоун са сред темите на руския печат.   \r\n***  Турция превзема шелфа на Кипър със сила, пише руският вестник „Независимая газета“ в материал, представен без редакторска намеса.  \r\nТази седмица вторият турски сондажен кораб „Явуз“ трябва да стигне до бреговете на Кипър - областта, която Никозия смята за своя изключителна икономическа зона(ИИЗ). По този начин Анкара повдига залозите в конфликта за спорни газови находища, открити близо до острова, които се превръщат в основна заплаха за проекта „Турския поток“. Гърция, която споделя общи интереси в енергийния сектор с Кипър, многократно е изразявала опасения, че подобно разширяване на турските дейности в Източното Средиземноморие може да доведе до „въоръжен епизод“.  \r\nГотовността на Турция за \"военни епизоди\" със своите съседи е добре илюстрирана от факта, че Явуз е придружен от една от основните фрегати на военноморската флота „Барбарос“, наречена така на един от османските военноморски командири.  \r\nФактът, че сондажният кораб скоро ще достигне бреговете на Кипър, бе съобщено от Министерството на енергетиката на Турция. Отделът за отбрана на страната не остава настрана и разпространява снимки на самолети F-16, които също придружават Явуз по пътя към района, за който предявяват претенции Анкара и Никозия. Известно е, че сега в района е сондажният кораб „Фатих“, който вече се занимава с изследвания. Кипърските власти издадоха международни заповеди за арест на екипажа му. Самата Република Турция заявява, че действа в този регион в съответствие с международните стандарти. Всяко действие срещу „Фатих“ ще доведе до отговор, предупреди Анкара.  \r\nПод заплахата от задържане са 25 членове на екипа на „Фатих“, и експерти в областта на енергетиката. \"Ако гръцката общност се опита да приложи това решение ( да арестува екипажа на Фатих. - \"НГ \"), то тогава ще се сблъска с жестоката реакция на Анкара\", заяви говорителят на турското външно министерство Хами Аксой. Според дипломата Република Турция наблюдава отблизо съобщенията за действията на гръцката общност на Кипър в рамките на енергийния спор между Анкара и Никозия. „Усилията на гръцката общност, насочени към пренебрегване на законните права на кипърските турци и предотвратяване на сондажни операции на континенталния шелф в Турция, са обречени на провал. Търсенето и сондирането (в Източното Средиземноморие - \"НГ\") ще продължи в съответствие с утвърдения график, \"обещаха от турското външно министерство.  \r\nМелих Хан Билгин, генерален директор на държавната петролна компания на Турската петролна корпорация (TPAO), заяви вчера, че неговата компания, която притежава Явуз, ще започне да пробива през юли. „След като определим мястото за работа през юли, ще започнем сондаж. Хиляди метра вода и три хиляди метра земя ще бъдат покрити. В края на този етап ще прехвърлим кораба на следващия етап - каза той. Ръководителят на TPAO добави, че \"целите на работата на кораба са чисто научни\" и са \"продължение на сеизмичните проучвания, започнали преди 5-6 години\" на кипърския шелф. Според него неговата компания \"не се интересува от действията на другата страна\".  \r\nСитуацията се усложнява от факта, че наскоро Гърция и Кипър са постигнали обещания от ЕС за налагане на антитурски санкции, ако Анкара продължи да пробива в района, който Никозия счита за изключителна икономическа зона. Държавните и правителствени ръководители на ЕС вече са инструктирали Европейската комисия да подготви целенасочени мерки срещу Турция. \"Съветът на Европа изразява съжаление, че Анкара все още не е отговорила на многократните призиви за спиране на тази дейност\", се казва в изявление на лидерите на страните от Общността. \"ЕС ще продължи да следи отблизо развитието на ситуацията и е готов да отговори адекватно и в пълна солидарност с Кипър.\" Въпросът беше активно обсъждан и на срещата на министрите на отбраната на НАТО в Брюксел в края на юни. Гръцкият министър на националната отбрана Евангелос Апостолакис каза на своя турски колега Хулуси Акар, че Гърция ще защити сигурността на региона.  \r\nГърция предупреди за вероятността от „въоръжен епизод“, ако Турция продължи действията си в спорните територии. Но да реши проблема около Кипър, сега се пада на новия гръцки министър-председател. В резултат на изборите, проведени миналия уикенд в Гърция, водещата опозиционна центристка партия Нова Демокрация (НД), водена от Кириакос Мицотакис, спечели убедителна победа, получила 39,83% от гласовете. Преброяването на Министерството на вътрешните работи показа, че според резултатите от гласуването НД ще има 158 места в еднокамарен парламент с 300 места. Това дава възможност на партията самостоятелно да формира правителство. Що се отнася до коалицията на радикалните леви сили СИРИЗА, която бе оглавена от премиера Алексис Ципрас, тя получи 31,55% от гласовете (86 места). Сега Мицотакис ще трябва да се справи с всички проблеми, които е наследил от своя предшественик.  \r\nГърция, заедно с Кипър и Израел, образуват „газовия триъгълник“ на държави, които съвместно искат да развиват находища в Източното Средиземноморие. Споровете между Анкара и Никозия се отнасят предимно до находището „Афродита“, открито край брега на острова от консорциум, воден от \"Нобъл Енерджи\" през 2011 г. Кипър, който обяви обекта за част от изключителната си икономическа зона, вече е издал лицензи за проучване на няколко чуждестранни компании. Износът на газ от Афродита, чието богатство се оценява на около 140 милиарда кубически метра, вече е съгласуван с европейските столици. Синьото гориво, както беше планирано, трябва да минава през средиземноморския подводен газопровод, проектът на който се нарича „ИйстМед“. Това създава пряк конфликт на интереси с руско-турския проект \"Турски поток\", който също е предназначен за Европа.  \r\nЕнергийният потенциал на острова дори принуди САЩ да преразгледат своята стратегия за Източното Средиземноморие и да подкрепят енергийното сътрудничество на Гърция, Израел и Кипър. Сенаторите изготвиха законопроект, наречен Закон за сигурността и партньорството в Източното Средиземноморие. Документът съдържа най-важните точки за Никозия - премахването на оръжейното ембарго, наложено през 1987 г., финансирането на кипърския сектор за сигурност, подкрепата за енергийното сътрудничество между Кипър, Гърция и Израел. По предложение на сенатора от Демократическата партия и един от разработчиците на инициативата на Робърт Менендес, бяха направени промени в законопроект, който е пряко свързан с Русия. Така законопроектът изисква от американската администрация ежегодно да докладва, че \"кипърските власти са предприели и продължават да предприемат всички мерки, необходими за спиране на практиката да се позволява на руските военни кораби да използват пристанищата на Кипър за презареждане и поддръжка\"  \r\n***  Кристин Лагард може да стане първия президент на ЕЦБ без финансово образование, пише руският вестник  “Известия“ .  \r\nСегашният управляващ директор на Международния валутен фонд Кристин Лагард е много вероятно да стане новият ръководител на Европейската централна банка. В това си качество тя ще бъде първата жена в историята и, което е по-важно, първият лидер, който няма опит в банковия сектор и финансовите регулатори. Това обстоятелство може да бъде едновременно проклятие и благословия - поне веднага след обявяването на номинацията за Лагард, финансовите пазари реагираха с оживление.  \r\nПозицията на председателя на ЕЦБ е ключова в Европейския съюз. Уникалността на еврозоната се крие във факта, че фискалните и данъчните политики се определят от участващите държави, докато паричната и кредитната политика не се контролират от тях, а от ЕЦБ. Това значително усложнява управлението и координацията на действията.  \r\nОчакваше се Драги да бъде заменен с друг авторитетен финансист - председателят на Европейската централна банка за Германия Йенс Вайдман - което би било логично, като се има предвид огромното влияние на Берлин върху икономическите въпроси на Европейския съюз и особено на еврозоната.  \r\nОчевидно италианците излязоха срещу Вайдман, с които той се спречка по въпросите на паричната политика още преди популистите да дойдат на власт. В резултат на това „френско-германската“ схема, според която Мишел Барние трябваше да оглави ЕК, а  Вайдман да оглави ЕЦБ, не се състоя. Настъпи промяна: представителят на Германия - Урсула фон дер Лайен - ще бъде начело на Европейската комисия, но централната банка на Европа ще бъде под ръководството на Лагард, с дълбоките й връзки в политическия елит на Франция.  \r\nЗа разлика от Вайдман, Лагард няма финансово или икономическо образование като цяло, тя е адвокат по професия.  \r\nПо адрес на представители  на френското министерство на финансите, включително Лагард, е образувано наказателно дело под заглавието „Небрежност“, тъй като са възпрепятствали плащания. В резултат на това съдът, чието жури се състои от членове на парламента, определи  бившия министър за виновен, но реши да не налага наказание за нея, позовавайки се на факта, че в делото има политически мотив.  \r\nОсвен това към ръководството на Лагард на МВФ също имаше някои въпроси: например, през 2012 г., в разгара на дълговата криза в Гърция, тя каза, че за гражданите на страната „възмездието“ е дошло заради много години на укриване на данъци и че да се съжалява за тях, не си струва. Тези думи предизвикаха възмущение както в Гърция, така и извън нея. Въпреки това дори не последва извинение, както обикновено се случва в такива случаи.  \r\nСпоред икономисти предизвикателствата, пред които трябва да се изправи новото ръководство, са повече от значими. Това включва фрагментирането на политическия пейзаж в еврозоната (което се разбира като нарастващото влияние на евроскептиците) и лошото икономическо състояние, което по никакъв начин не може излезе от анемичния растеж на границата на стагнацията. Но най-важното е ограниченията на инструментите на самата ЕЦБ, които дълго време държаха ЕС от още по-голяма рецесия от нейните меки политики. Пространството за маневриране е ограничено: лихвените проценти са в негативната зона през периода на растеж, но не е ясно до каква степен те могат да бъдат намалени допълнително в условията на криза.  \r\n***  Американският режисьор, сценарист и продуцент Оливър Стоун взе ексклузивно интервю от руския президент Владимир Путин в рамките на снимките на \"В борбата за Украйна\", чиято премиера е насрочена за 19 юли, пише руският вестник  “Московский Комсомолец“  .  \r\nВ нов документален филм, спечелил специален Гран-при на международния филмов фестивал в италианския град Таормина, Стоун говори за това, което се случва в Украйна по време и след Майдана, както и причините за продължителната криза в страната.  \r\nАмериканският режисьор е обсъдил с руския лидер отношението си към политиката, провеждана от украинските власти през последните години, както и инцидента в Керченския проток.  \r\nСпоред Владимир Путин Петро Порошенко загуби изборите през 2019 г., но три години по-рано, през 2016 г., тези представители на американския политически елит, които стояха зад него, бяха победени.  \r\n\"Хилари Клинтън не стана президент на Съединените щати и фалшивите новини за връзките на Доналд Тръмп с Русия са били  раздути до невероятен мащаба ... А този, който  наистина се опита да повлияе на американските избори, беше Украйна\", каза Владимир Путин.  \r\nЩо се отнася до инцидента в Керченския проток, президентът на Руската федерация е убеден, че всичко е специално планирано от тогавашния украински лидер Петро Порошенко, за да използва провокацията  да изостри ситуацията.  \r\n\"Вярвам, че Порошенко искаше да въведе извънредно положение в цялата страна и да отложи изборите. Искаше да запази властта на всяка цена\", сподели Путин.", "date": "2019.07.10", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/07/10/2679047/stefan-danailov-podkrepi-predlozhenieto-na-vezhdi-rashidov-za-desetokratno-uvelichenie-na-sanktsiite-kam-rushiteli-na-natsionalni-i-svetovni-pametnitsi-na-natsionalnata-ni-pamet.html", "text": "Проф. Стефан Данаилов подкрепи с подписа си предложените промени в чл. 200 на действащия Закон за културното наследство за вдигане десетократно санкциите, към тези, които  безразсъдно и безмилостно  посягат на националното богатство на България. Това става ясно от  позиция  на Данаилов. „Нашето Отечество е уникална територия в Света със своите природни дадености и още по-богато на наследените от дедите ни недвижими културни ценности. Вълнувам се, когато някой  безотговорно и немърливо се отнася към националния ни дълг да съхраним безценните дарове на миналото ни. Би трябвало да поведем национален поход на нетърпимост към рушителите, които като собственици, ползватели, концесионери посягат волно или неволно заличават паметта на народа ни и не пазят недвижимите паметници на културата с национално и световно значение, сътворени от творческия гений на народа ни“, посочва той. Според него няма цена, която да е недопустима за наказание на тези, които посягат на свидетелствата на националната ни гордост и не се чувстват длъжни да полагат усилия да съхранят сътвореното от дедите ни или недостижимата природа. „Затова се присъединих към предложените промени от колегата Вежди Рашидов и бих участвал във всяка инициатива, която ще помогне за прилагане на тези, според мен, справедливи санкции срещу вандалите. Веднъж разрушените недвижими културни ценности безвъзвратно губят своята стойност и дори да бъдат възстановени - копията не стават оригинали!”, казва още Данаилов.", "date": "2019.07.10", "title": "Стефан Данаилов подкрепи предложението на Вежди Рашидов за десетократно увеличение на санкциите към рушители на национални и световни паметници на националната ни памет"}
{"url": "http://www.focus-news.net/news/2019/07/10/2678692/gd-granichna-politsiya-normalno-se-osashtestvyava-preminavaneto-na-vsichki-granichni-kontrolno-propuskatelni-punktove-v-stranata.html", "text": "Нормално се осъществява преминаването на всички гранични контролно-пропускателни пунктове в страната. Това съобщиха от  ГД „Гранична полиция“ . Информацията за трафика на граничните пунктове е към 6.00 часа.", "date": "2019.07.10", "title": "ГД „Гранична полиция“: Нормално се осъществява преминаването на всички гранични контролно-пропускателни пунктове в страната"}
{"url": "http://www.focus-news.net/news/2019/07/10/2678689/premierat-boyko-borisov-vze-uchastie-v-dvudnevna-sreshta-na-varha-na-protsesa-za-satrudnichestvo-v-yugoiztochna-evropa-v-bosna-i-hertsegovina-obzor.html", "text": "Премиерът Бойко Борисов взе участие в двудневна среща на върха на Процеса за сътрудничество в Югоизточна Европа в Босна и Херцеговина. Вчера той беше посрещнат на летището в босненската столица Сараево от Августина Цветкова, извънреден и пълномощен посланик на Република България в Босна и Херцеговина и дипломати от посолството. След това Борисов проведе среща на четири очи с президента на Турция Реджеп Тайип Ердоган, на която заяви, че мирът и диалогът са най-добрите дипломати. Двамата обсъдиха задълбочаването на двустранното сътрудничество и приноса на Турция за овладяване на мигрантския поток по българската граница. „Турция е непосредствен съсед на България, съюзник в НАТО и ключов партньор в областите миграция, борба с тероризма, енергийни доставки и сигурност, транспортни коридори, земеделие и животновъдство“, уточни българският премиер. Борисов и Ердоган дадоха висока оценка на активизирането на политическия и икономическия диалог между България и Турция, като подчертаха доброто развитие на областта на туризма, енергетиката и транспорта през последните години. \r\nПо-късно премиерът участва в неформална вечеря по повод срещата на върха на държавните и правителствени ръководители на страните-участници в процеса за сътрудничество в Югоизточна Европа. Нейни домакини бяха председателят на Председателството на Босна и Херцеговина – Милорад Додик и членовете на Председателството на Босна и Херцеговина Желко Комшич и Шефик Джаферович. По време на вечерята Борисов проведе неформален разговор със сръбския премиер Ана Бърнабич след създалото се напрежение между България и Сърбия по повод най-младата балканска държава – Косово. В приятелския разговор двамата потвърдиха добрите отношения между двете страни и увериха, че ще продължат да работят за укрепването им. На неофициалната вечеря българският премиер разговаря и с президента на Република Северна Македония Стево Пендаровски. \r\nДнес форумът започна с официална семейна снимка на държавните и правителствени ръководители на страните-участнички и продължи с пленарна сесия. Официални встъпителни речи произнесоха председателят на Председателството на Босна и Херцеговина – Милорад Додик, Желко Комшич и Шефик Джаферович – членове на Председателството на Босна и Херцеговина, а след това и всички държавни и правителствени ръководители на страните-участнички. „Западните Балкани трудно се събираме, правим си балкански номера, които няма да минат пред ЕС“, заяви в речта си Борисов. Създалото се напрежение между България и Сърбия  от изминалата седмица беше една от основните теми. На пленарната сесия Борисов се обърна към сръбския премиер Ана Бърнабич: „Какво точно иска Ивица Дачич? Ти беше на брифинга в Познан, кое от моето изказване не е вярно?” Давам нашият случай за пример за балкански номера. Да, това не е дипломатично. На Дачич не му било приемливо моето изказване? Анна, ако имаше нещо неприемливо защо не реагира още в Познан? Аз мога да съм доста неприемлив, мога да съм и недипломатичен, но от това най-малко Сърбия ще има полза и още по - малко сръбският и българският народ“. От своя страна Бърнабич направи жест за съгласие. \r\nНепосредствено след това пред журналисти българският премиер заяви, че няма напрежение между България и Сърбия, но настоя Ивица Дачич да се извини за реакцията си. „До вчера говорех с най-добри думи, но сега докато не се извини, не ме интересува какво ще кажат нито сръбският президент Александър Вучич, нито сръбският премиер Ана Бърнабич”, обяви Борисов. \r\nМалко след изказването на министър-председателят, двамата с Бърнабич излязоха пред журналисти и заявиха, че слагат точка на напрежението между България и Сърбия. Междувременно вицепремиерът и министър на външните работи Екатерина Захариева проведе среща със сръбския си колега - вицепремиера и министър на външните работи Ивица Дачич в словашкия курорт Високи Татри на неформалната среща на министрите на външните работи от Организацията за сигурност и сътрудничество в Европа. Пред Захариева Дачич призна, че е реагирал на думи, които премиерът Бойко Борисов не е изричал. С това точката на напрежението между двете страни наистина беше поставена. \r\nДруг акцент от срещата на ПСЮИЕ в Босна и Херцеговина беше  отсъствието на държавните и правителствени ръководители на страни-членки на ЕС от ПСЮИЕ . „Днес има три държави, които са от членове на ЕС от ПСЮИЕ – Хърватия, Румъния и Гърция и са представени от държавни секретари, няма ги премиерите и президентите. Косово, където живот и здраве ще се проведе догодина срещана на ПСЮИЕ, няма нито един представител, защото начинът, по който са били поканени не им харесвал. Вместо да си говорим за икономика, транспортна свързаност, Прищина я няма, само се чудим за какво да се хванем“, добави премиерът. Според него не може да става дума за присъединяване към ЕС при такова поведение. „Трябва да се стегнем и да си подредим Балканите“, добави министър-председателят. Българският министър-председател даде за пример отношенията между България и Турция. „Не мислете, че с Турция всичко ни е наред, имаме проблеми, но с Ердоган си говорим, сядаме и решаваме, тема по тема. С турския президент си дадохме дума да достигнем 10 млрд. долара стокооборот“, каза още Борисов. Отношенията на България с Република Северна Македония  също бяха във фокуса на срещата. „С подписването на Договора за приятелство, добросъседство и сътрудничество, дадохме перспектива на гражданите на Република Северна Македония и създадохме подходящите условия за подписването на Договора от Преспа“, каза министър-председателят Бойко Борисов на официална среща с македонския президент Стево Пендаровски. От своя страна Пендаровски заяви, че на ниво дипломация отношенията между двете страни са прекрасни. Това беше първата среща, откакто Пендаровски пое поста държавен глава на югозападната ни съседка. Пред журналисти Борисов коментира Съвместната мултидисциплинарна комисия по Договора за добросъседство между България и Северна Македония и Гоце Делчев, който едва не се оказа препъникамък за работата й. По думите му президентът Стево Пендаровски е първият македонски политик, който обясни темата за фигурата на Гоце Делчев по най-правилния начин. „Гоце Делчев е българин, отишъл да се бие за свободата и автономията на Македония. Това, че е българин не прави подвига му към македонците по-незначителен, точно обратното. Фигурата на Гоце Делчев трябва да ни обединява“, заяви Борисов. \r\nУчастието на премиера във срещата на високо ниво на ПСЮИЕ в Босна и Херцеговина завърши с личен разговор с председателя на Председателството на Босна и Херцеговина Милорад Додик, в който Борисов заяви, че  България е инициатор и остава активен участник в Процеса за сътрудничество в Югоизточна Европа . Двамата лидери бяха единодушни, че е необходимо да се засили и процесът на свързаност в областта на инфраструктурата, бизнеса и дигитализацията и връзката между младите хора в региона. Процесът за сътрудничество в Югоизточна Европа изпълнява ролята на форум за политически диалог. Инициатор за създаването на инициативата е България, като началото е положено със Софийската декларация за добросъседски отношения, стабилност, сигурност и сътрудничество на Балканите, приета през 1996 г. \r\nБългария е сред най-активните участници в процеса, като три пъти е била негов председател. Останалите страни членки са Албания, Босна и Херцеговина, Гърция, Република Северна Македония, Молдова, Румъния, Словения, Сърбия, Турция, Хърватия, Черна гора и Косово. \r\nВеселка ИВАНОВА", "date": "2019.07.10", "title": "Премиерът Бойко Борисов взе участие в двудневна среща на върха на Процеса за сътрудничество в Югоизточна Европа в Босна и Херцеговина (ОБЗОР)"}
{"url": "http://www.focus-news.net/news/2019/07/10/2678691/deutsche-welle-zoran-zaev-e-zhertva-na-izmama-ot-koyato-tryabva-da-se-izvlekat-pouki.html", "text": "Македонският премиер заяви, че не възнамерява да подаде оставка, след като стан ясно, че е разговарял по телефона с руски комици, които са се представили за украинския президент Петро Порошенко и генералния секретар на НАТО Йенс Столтенберг, пише македонската редакция на  Deutsche Welle .  \r\nСлед излизането на запис, в който двама руски комици - \"пранкстери\", известни под псевдонимите Вован и Лексус, са провели телефонни разговори  с македонския премиер Зоран Заев, той проведе пресконференция, посочвайки, че е жертва на добре организирани структури, насочени към налагане на пряко увреждане на стратегическите интереси на страната за членство в НАТО. Заев посочи, че манипулациите идват от пропагандни медии с анти-НАТОвска ориентация за разпространение на влиянието на трети страни.  \r\n\"Те използват дезинформация и това е класическа политическа дискредитация\", каза македонският премиер, като каза, че той не е единственият политик, измамен от руските комици Вован (Владимир Кузнецов) и Лексус (Алексей Столяров), но че \"техните жертви\" са например, генералният секретар на НАТО Йенс Столтенберг, бивш британски външен министър Борис Джонсън, поп легендата Елтън Джон и др. \"Списъкът показва, че съм в добра компания\", каза Заев, който отбеляза, че в публикуваните записи са направени сериозни промени в някои части, чийто контекст не е автентичен, като се има предвид предимно частта, която се отнася до автокефалията на Македонската православна църква. Останалите части от обявените преговори, каза той, само потвърждават ангажиментите му, които той публично подчертава.  \r\nСпоред Заев този скандал е нова  тревога за Северна Македония и за целия демократичен свят, за сериозно противопоставяне на фалшивите новини и манипулации. Той обяви, че правителството ще се срещне спешно, за да преразгледа сериозните промени в протоколите за сигурна комуникация и да предприеме решителни действия срещу разпространяването на дезинформация.  \r\nМинистър-председателят се извини на обществеността за скандала, но добави, че е жертва на откритостта си към всички македонски партньори и с гражданите и заяви, че не възнамерява да подаде оставка, защото от този случай държавата ще излезе по-интелигентна. Отговаряйки на въпросите на журналистите след обръщението си, македонският премиер не се съгласи с твърдението, че е направена сериозна грешка в протокола и отрече твърденията, че в преговорите е издал държавна тайна.  \r\nДнес добре познатите руски \"пранкстери\" публикуваха записи, в които от името на бившия президент Петро Порошенки разговарят със Заев. В един от трите разговора от името на Порошенко комиците казват, че украинските учени \"са открили\" неговата генетична връзка с Александър Велики. \"Нашите учени са открили моята генетична връзка с него, така че сега мога да бъда наречен Петро Македонски\", казаха \"пранкстерите\" в един от разговорите от името на Порошенко. Както знаем, нашите учени са направили серия от исторически открития. Както знаете, украинците са древни шумери ... Нашата територия в един момент е била дори под управлението на Александър, \"добавя фалшивият Порошенко. В отговор министър-председателят Заев твърди, че е \"чел за него\" и е казал, че историята \"може да ни обедини\".  \r\nРуските \"пранкстери\" съветват Заев да даде \"малко дарение\" на Вселенския патриарх Вартоломей за независимостта на македонската църква. Заев съобщил на фалшивия Порошенко, че е готов да плати на патриарх Вартоломей 100 000 евро в брой, твърди Вован. \"Пранкстерите\" от името на Порошенко казаха на Заев, че Македония има \"големи шансове\" и че \"може да започне процес\" за получаване на автокефалия.  \r\nТвърди се, че Вартоломей е съгласен. - Но трябва да ви кажа едно условие в моя случай. Платих пари на Вартоломей лично ”, са казали руснаците на Заев.  \r\nТвърди се, че \"това състояние, наред с други неща, също може да помогне.\" Според „пранкстерите“ \"сумата е намалена\". Платих над 150 000 евро, ”каза Порошенко. Заев отговаря, че е \"страхотно и няма да има проблеми\".  \r\nЗаев, заедно с двамата руски комици, е обсъждал и външнополитически въпроси: споразумението на Преспа, отношенията с Русия, ЕС, НАТО и т.н. В един от разговорите с македонския премиер Вован и Лексус се представят от името на генералния секретар на  НАТО Йенс Столтенберг.  \r\nВ реакциите в македонската общественост депутатът от ВМРО-ДПМНЕ Антонио Милошовски отбеляза, че разговорът на Заев с комиците е сериозен дипломатически скандал, който е причинил щети на страната. Милошовски поиска оставката на министър-председателя и външния министър Никола Димитров заради нарушението на дипломатическия протокол.   Юлиян Марков", "date": "2019.07.10", "title": "Deutsche Welle: Зоран Заев е жертва на измама, от която трябва да се извлекат поуки"}
{"url": "http://www.focus-news.net/news/2019/07/10/2678688/pregled-na-mezhdunarodnite-novini-do-6-chasa-agentsiya-fokus.html", "text": "Руската църква вижда сходства между ситуациите около Православието в Украйна и Черна гора, и се съмнява в жизнеспособността на разколническите проекти в тези страни, заяви говорителят на патриарха на Москва и на цяла Русия свещеник Александър Волков пред репортери във вторник след среща на Светия Синод на Руската православна църква, предава  ТАСС .  \r\n„Властите на тази страна (Черна гора) не се отказват от опитите си да организират собствена, контролирана, сякаш „етническа“ православна църква. В светлината на това, което се случва в Украйна, това положение придобива особено значение. Бих искал да подчертая, че подкрепата на Руската църква към братската Сръбска църква е доказателство, че защитаваме цялото световно канонично православие от посегателствата на политиците за използване на църквата за свои цели. Както виждаме, това посегателство се случва не само в Украйна, но и в Черна гора“, каза Волков.  \r\nРъководителят на патриархалната пресслужба изрази съмнения относно жизнеспособността на разколническите проекти. „В Украйна, в Черна гора и на други места, където има огнища на църковно-канонично напрежение, местните власти винаги разчитат на разколници. Политиците залагат на не-канонични структури. Това прави такива проекти изначално нежизнеспособни в която и да е част на света“, заяви още той.  \r\n***   Основната британска опозиционна Лейбъристка партия ще води кампания за оставане в Европейския съюз и срещу всякаква сделка, договорена от следващия министър-председател на Консервативната партия, обяви лидерът на работническото движение Джереми Корбин, пише консервативното британско издание  The Telegraph .  \r\nЛидерът на лейбъристите писа на членове на фракцията, за да потвърди, че партията ще се стреми да отмени Брекзит, освен ако не получи властта да постигне собствено споразумение с Брюксел.  \r\nВ този сценарий неговата позиция за напускане на Европейския съюз ще бъде разисквана и съгласувана, когато бъде съставен неговият манифест.  \r\nПозицията беше договорена на заседание на кабинета в сянка и дойде само часове след като профсъюзите излязоха с позиция за борба срещу волята на британците, изразена на референдума за излизане от Европейския съюз преди три години.  \r\n***  Срещата на върха на Процеса на сътрудничество в Югоизточна Европа (ПСЮИЕ), проведена днес в Яхорина, беше много успешна, заяви председателят на Председателството на Босна и Херцеговина, Милорад Додик.  \r\n„ Проведохме широкообхватно обсъждане на важните въпроси на общото регионално сътрудничество и приехме Декларацията за цялостен подход, свързан с процеса на европейска интеграция, сигурността, икономическото развитие, миграцията, цифровизацията и всичко останало, което може да бъде предмет на сътрудничество, каза Додик.  \r\nТой припомни, че Босна и Херцеговина завършва своето председателство на Процеса за сътрудничество в Югоизточна Европа и сега щафетата поема Прищина, въпреки че техните представители не присъстваха на днешната среща на върха.  \r\n„Причините им да не дойдат не са намалили ефектите от срещата на върха и съжалявам, че те не бяха тук. Направихме усилия съгласно процедурите, призовахме техните представители да участват в този форум, каза Додик, поздравявайки Прищина за поемане на председателството на ПСЮИЕ.  \r\nЗа причините за тяхното отсъствие той каза, че Прищина трябва да отговори.  \r\nДодик заяви, че турският президент Реджеп Тайип Ердоган е поискал от Босна и Херцеговина екстрадиране на някои лица на среща вчера, свързани с опит за преврат в Турция на територията на Федерацията и чиято екстрадиция зависи от федерални институции.  \r\n***  Лидерът на Хонконг Кари Лам аде обеща във вторник сутринта, че силно непопулярният законопроект за екстрадиране, който предизвика няколко масови протеста, е „мъртъв“, като се отказа от по-ранния сценарий, че този проект „ще умре“ през 2020 година, пише хонконгското издание  South China Morning Post   \r\nДокато протестиращите настояваха за пълно оттегляне на законопроекта, Лам подчерта, че позицията й във вторник вече е окончателна.  \r\nГоворейки преди седмичната среща със своите съветници в Изпълнителния съвет, Лам описа работата на правителството за изменение на закона като \"пълен провал\".  \r\nЛидерът призна, че съществуват все още съмнения, че правителството може да поднови процеса на изменение в настоящия мандат на Законодателния съвет, който приключва през 2020 г.  \r\n\"Няма такъв план, законопроектът е мъртъв\", каза Лам.  \r\nТя призна, че позицията й във вторник не се различава много от това, когато обяви миналия месец, че законодателният процес ще бъде спрян, добавяйки: „В известен смисъл, дори ако (законопроектът) бъде оттеглен днес, той може да бъде върнат отново до три месеца.\"  \r\nЗаконопроектът щеше да позволи на Хонконг да екстрадира заподозрени до юрисдикции, с които няма споразумения за екстрадиция, включително и в континентален Китай. Критиците се опасяваха, че това ще премахне законовата „защитна стена“ между града и континента, излагайки заподозрените на непрозрачни процеси през границата.  \r\nЛам обаче е твърдо решена да не започва разследване на най-високо ниво за сблъсъци между полицията и протестиращите.  \r\nТя каза, че Независимият съвет по жалбите на полицията ще започне разследване и че всички страни, участващи в демонстрациите, включително протестиращите, полицията, медиите и зрителите, могат да предоставят информация.  \r\nЛам потвърди, че правителството не е нарекло протеста на 12 юни, по време на което имаше остри сблъсъци между полицията и протестиращите, \"бунт\".  \r\nТя също така заяви, че би било против върховенството на закона да се даде амнистия на арестуваните протестиращи \"на този етап\", без разследвания и съдебни процеси.  \r\n***  Новоизбраният премиер на Гърция Кириакос Мицотакис ще посети Берлин следващия месец по покана на германския канцлер Ангела Меркел, отправена във вторник, пише електронното издание на гръцкия вестник  Kathimerini .  \r\nОчаква се посещението да се проведе след 20 август. Това обаче няма да бъде първото чуждестранно посещение на Мицотакис като премиер, тъй като лидерът на Нова демокрация ще посети Кипър след програмните изявления на правителството от 20 до 22 юли. Датата на посещението в Никозия бе уточнена в понеделник по време на телефонен разговор с кипърския президент Никос Анастасиадис, който поздрави Мицотакис за победата му в изборите в неделя.  \r\n***  Президентът Реджеп Тайип Ердоган във вторник почете хилядите жертви на геноцида в Сребреница, включително и 33 новоидентифицирани жертви, пише турското англоезично издание  Daily Sabah .  \r\nНа втория ден от двудневното си посещение в столицата на Босна и Херцеговина Сараево, Ердоган присъства на шествие, за да отбележи хилядите невинни жертви на геноцида.  \r\nОстанките на 33 жертви на геноцид в Сребреница бяха поставени на камион, натоварен с цветя в босненския град Високо във вторник сутринта по последния им път. Жертвите ще бъдат погребани в село Поточари, северозападно от Сребреница, в четвъртък, на  24-ата годишнина от геноцида.  \r\nКамионът с останките на жертвите пристигна в сградата на Президентския съвет в столицата Сараево. Ердоган заедно с босненски официални лица и представители на обществеността се молиха за жертвите и сложиха цветя на камиона.  \r\nМестните жители на Сараево проявиха голям интерес към президента и първата дама Емине Ердоган, които отделиха време да разговарят с тях и да си направят снимки.  \r\nДокато камионът минаваше по улиците на столицата Сараево, можеха да се видят хиляди хора, включително жени и деца. Мнозина обсипаха камиона с цветя и вдигнаха ръце в молитва.  \r\nВсяка година на 11 юли наскоро идентифицираните жертви на геноцида при който бяха убити над 8000 души, са погребвани на мемориално гробище в Поточари, Източна Босна. Хиляди посетители от различни страни присъстват на поклонението и погребенията.  \r\n***  Въпреки огромния принос на Турция за сигурността на Европа, например помощта за справяне с бежанската криза, помощта която беше очаквана  от европейските страни не беше реализирана, каза президентът Реджеп Тайип Ердоган, цитиран от македонската информационна агенция  “Макфакс“ .  \r\n\"Ние допринесохме много за сигурността на целия европейски континент, и особено на Балканите. Но въпреки това не получаваме  подкрепата и хуманното отношение от нашите приятели в Европа в трудни моменти, \"каза Ердоган.  \r\nПрезидентът на Република Турция присъства на срещата на високо равнище Процеса за сигурност на Югоизточна Европа (ПСЮИЕ) в Сараево, където се срещна с други лидери и обсъди сигурността и сътрудничеството между страните на Балканите.  \r\nТой каза, че регионът е изправен пред нова вълна от незаконна миграция от Сирия, Ирак, Афганистан и Северна Африка.  \r\n\"Докато Европа не може да постигне споразумение за квота на мигранти, Турция прие над 4 милиона бежанци, от които 3,6 милиона са от Сирия,\" каза Ердоган.  \r\nТой добави, че досега Турция е изразходвала над 37 милиарда долара само за бежанците от Сирия.  \r\nЕрдоган подчерта, че Турция е предприела мерки за предотвратяване на незаконния поток на мигранти през Егейско море и по този начин страната е предотвратила много потенциални хуманитарни трагедии.  \r\n\"Броят на незаконните мигранти, които са били задържани в нашата страна между 2005-2017 г., е над 1 милион\", добавя той.  \r\nТурция е основният път за незаконната миграция на бежанци, които искат да преминат в Европа, особено след 2011 г., с началото на гражданската война в Сирия.  \r\nЕрдоган обвини ЕС, че не е изпълнил задълженията си по споразумението от 2016 г., насочено към намаляване и ограничаване на потоците мигранти по незаконен път, т.е. през Егейско море.  \r\nСделката включва финансова помощ от ЕС на стойност 6 милиарда евро, но досега Турция е получила само малка част от тези средства, коментира турският президент.  \r\n***  Руският президент Владимир Путин заяви във вторник, че е против налагането на санкции срещу Грузия, след като депутатите подкрепиха икономическите мерки на фона на възникналото напрежение между Русия и Грузия, предава  AFP   \r\n\"Що се отнася до санкциите срещу Грузия, не бих направил това от уважение към грузинския народ\", каза Путин пред журналисти в град Екатерингбург.  \r\n\"Не бих направил нищо, за да усложни нашите отношения\", добави той.  \r\nПо-рано във вторник руските депутати приеха резолюция в полза на въвеждането на икономически санкции срещу Грузия на фона на нарастващото напрежение между Москва и Тбилиси нараства.  \r\nЗаконодателите в Долната камара на парламента на Русия, Думата, единодушно подкрепиха изявление, призоваващо за налагането на \"специални икономически мерки за Грузия, където продължават антируските провокации\".  \r\nВ изявлението им не бяха препоръчани конкретни мерки, но законодателите визираха възможността да се забрани грузинското вино и минерална вода в Русия, както и да се ограничат финансовите транзакции.  \r\nПротестиращи в грузинската столица Тбилиси се събрат през последните седмици, след като един руски депутат говори в грузинския парламент от мястото на председателя на среща на депутатите от православни страни, на което Грузия беше домакин. Москва отговори с по-строги ограничения върху вноса на вино и преустанови полетите до Грузия.  \r\n***", "date": "2019.07.10", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/07/10/2678695/predstoyashti-mezhdunarodni-sabitiya-za-10-yuli-agentsiya-fokus.html", "text": "***  Среща на министрите на отбраната на страните от АСЕАН \r\n***  Визита на председателя на Европейския съвет Доналд Туск \r\n***  Визита на финландския премиер Анти Рине \r\n***  Извънредна среща на Международната агенция за атомна енергетика за Иран \r\n***  Председателят на Федералния резерв свидетелства пред комисия в Конгреса \r\n***  Световна среща на градовете", "date": "2019.07.10", "title": "Предстоящи международни събития за 10 юли (Агенция \"Фокус\")"}
{"url": "http://www.focus-news.net/news/2019/07/10/2678694/predstoyashti-sabitiya-v-stranata-za-10-yuli-agentsiya-fokus.html", "text": "*** \r\nОт 14.00 часа на „Дондуков“ 2 президентът Румен Радев ще удостои с държавни отличия дейци на културата и изкуството. От 17.50 часа в зала „Проф. Марин Дринов“ на Българската академия на науките президентът Румен Радев ще участва в отбелязването на 80-годишнината от рождението на проф. Марко Семов \r\n*** \r\nОт 09.00 часа Народното събрание ще проведе заседание.  \r\n*** \r\nОт 10.00 часа ще се проведе заседание на Министерски съвет.  \r\n*** \r\nВ Министерството на културата ще се проведе работна среща под патронажа на министъра на културата Боил Банов във връзка с производството, разпространението и предлагането на фалшификати на българското изобразително изкуство. От 13.00 часа в заседателната зала на 6-я етаж в сградата на Министерството на културата ще се състои брифинг непосредствено след приключване на работната среща. \r\n*** \r\nОт 15.30 часа на площада в града министърът на земеделието, храните и горите Десислава Танева ще открие Национално изложение и Фестивал на малината. От 16.30 часа в залата на Културния дом министър Танева ще участва в среща с бранша, на която ще се обсъди състоянието на сектора.  \r\n*** \r\nОт 09.00 часа 6 състав на Специализирания наказателен съд ще гледа делото срещу Емил М., Мартин Д. и Калоян Б., обвинени в образуване и ръководене на организирана престъпна група.  \r\n*** \r\nОт 10.00 часа 18 състав на Специализирания наказателен съд ще гледа делото срещу Огнян А., Янко Я. и Ивайло С., обвинени в образуване и ръководене на организирана престъпна група.  \r\n*** \r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., обвинени в образуване и ръководене на организирана престъпна група.  \r\n*** \r\nОт 10.00 часа 12 състав на Специализирания наказателен съд ще гледа делото срещу Камен Б. и Ивайло Б., обвинени в образуване и ръководене на организирана престъпна група.  \r\n*** \r\nОт 10.00 часа 22 състав на Специализирания наказателен съд ще гледа делото срещу Светогор Д., Радослав Р. и Ивайло Г., квалифицирани състави на рекет. \r\n*** \r\nОт 10.00 часа в района на тунел „Ечемишка“ на АМ „Хемус“ ще се проведе планирано учение за повишаване на готовността за действие на силите и средствата от Единната спасителна система за реагиране при бедствия и извънредни ситуации на служителите на Главна дирекция „Пожарна безопасност и защита на населението“, Агенция „Пътна инфраструктура“ Държавна агенция „Безопасност на движението по пътищата“, Областна администрация и общините, влизащи в територията на София област, Центъра за спешна медицинска помощ, Българския червен кръст и доброволци.  \r\n*** \r\nОт 10.30 часа в зала „България“ ще се състои Симфоничният концерт „Менделсон в двореца\". \r\n*** \r\nВ болница „Света Екатерина“ ще се проведе събитие „Връзката между фините прахови частици и здравните последици за хората в София“. \r\n*** \r\nОт 10.30 часа 10 състав на Специализирания наказателен съд ще гледа делото срещу Никола Б., Билян К. и Любомира И., обвинени в образуване и ръководене на организирана престъпна група.  \r\n*** \r\nОт 10.30 часа 10 състав на Специализирания наказателен съд ще гледа делото срещу Димитър Д., Производство по чл. 65 НПК. \r\n*** \r\nОт 11.00 часа 7 състав на Специализирания наказателен съд ще гледа делото срещу Иван И., Христо Г. и Ани С., обвинени в образуване и ръководене на организирана престъпна група.  \r\n*** \r\nОт 11.00 часа в Национален пресклуб БТА ще се състои представяне на проекта „Иновативни решения за ресурсна ефективност в Симолини 94 ООД“. \r\n*** \r\nОт 12.30 часа 19 състав на Специализирания наказателен съд ще гледа делото срещу Петко Ст., Васил И. и др., обвинени в образуване и ръководене на организирана престъпна група.  \r\n*** \r\nОт 13.00 часа 22 състав на Специализирания наказателен съд ще гледа делото срещу Иван И., Мохамед Е., Иво К. и др., обвинени в образуване и ръководене на организирана престъпна група.  \r\n*** \r\nОт 13.00 часа в хотел \"Балкан\" ще се проведе заключителната среща за разясняване на новите правила на Десетата конкурсна сесия на Националния иновационен фонд. \r\n*** \r\nОт 13.30 часа 10 състав на Специализирания наказателен съд ще гледа делото срещу Кристиян В., обвинен в участие в ръководството на организирана престъпна група.  \r\n*** \r\nОт 14.00 часа 5 състав на Специализирания наказателен съд ще гледа делото срещу Илчо И., Станко Ж. и др., обвинени в образуване и ръководене на организирана престъпна група. \r\n*** \r\nОт 14.00 часа в Национален пресклуб БТА ПП „Възраждане“ ще проведе пресконференция във връзка с орязването на субсидиите за партиите.  \r\n*** \r\nОт 14.00 часа 6 състав на Специализирания наказателен съд ще гледа делото срещу Петко Ст., Иван Й. и др., обвинени в образуване и ръководене на организирана престъпна група. \r\n*** \r\nОт 18.00 часа в Големия салон на БАН ще се проведе честване на 80-годишнина от рождението на големия български писател, публицист и народопсихолог чл.-кор. проф. д.ф.н. Марко Семов. В рамките на церемонията Българската академия на науките ще бъде удостоена с Награда „Проф. Марко Семов“ за ярко присъствие в духовният живот на нацията, учредена от Съюза на българските журналисти, Съюза на българските писатели и Община Априлци.  \r\nОтличието ще връчи президентът на Република България Румен Радев. \r\n*** \r\nОт 18.00 часа в залата на Градския съвет на БСП – София на ул. „Леге“ №10, етаж 1, БСП – София организира обществено обсъждане на плана за Борисовата градина с участието на автора на проекта арх. Атанас Ковачев. \r\n*** \r\nОт 18.30 часа в мраморното фоайе на 3-я етаж на НДК ще бъде открита нестандартната изложба „Мъжката сила“. \r\n*** \r\nОт 16.00 часа в сградата на Държавна опера – Бургас ще бъде представена уникалната изложба с гробницата на Тутанкамон. \r\n*** \r\nОт 18.00 часа пред Експозиционен център „Флора“ ще бъде открита първата у нас изложба, посветена на сътрудничеството между България и Швейцария. В събитието ще участват посланикът на Конфедерация Швейцария у нас Н. Пр. г-жа Мюриел Берсе Коен, г-жа Йорданка Ананиева – заместник-кмет „Култура и образование“, и г-жа Руска Бояджиева – заместник-кмет „Европейски политики и околна среда“ на Община Бургас, г-н Иван Иванов – директор на дирекция „Централно координационно звено“ в МС.  \r\n*** \r\nОт 18.00 часа Асоциацията на българските медицински сестри излиза на протест в солидарност с исканията на медицинските сестри, протестиращи в цялата страна за свободно и достъпно здравеопазване за всички.  \r\n*** \r\nОт 18.00 часа във Военноморския музей ще се състои публична презентация на тема „Отношенията между България и Франция в морското дело от 1878 г. до днес“. \r\n*** \r\nОт 9.00 часа в конферентната зала на хотел „Премиер“ ще се проведе Конференция за ползите от енергийната ефективност в промишлените предприятия. \r\n***   \r\nОт 10.00 часа в прескуба на БТА ще се състои пресконференция във връзка с предстоящия Летен семинар по български език и култура във Великотърновския университет.  \r\n***   \r\nОт 10.00 часа в Читалнята на РНБ „П. Р. Славейков“ започва Международна конференция „Мобилна дигитализация“.  \r\n***   \r\nОт 19.00 часа в голяма залата на МДТ „Константин Кисимов“ ще бъде представена оперетата „Баядерка\".  \r\n*** \r\nОт 10.00 часа в Интерактивната зала на Регионалната библиотека продължава Летния детски клуб „Играй и учи“ – забавни игри за харесвани професии. \r\n*** \r\nОт 11.00 часа на пл. „Свобода“ ще се състои концерт на Духов оркестър – Добрич. \r\n*** \r\nОт 17.00 часа в заседателната зала на Община Златоград ще се проведе публично обсъждане на изпълнението на бюджета на Общината. \r\n*** \r\nОт 17.00 часа в Община Каварна ще бъде представен новият роман „Мистерията B-files“ на Мария Павлова. \r\n*** \r\nОт 9.30 часа в Окръжен съд – Ловеч ще се гледа дело ВНОХД 187/2019 срещу К.Н.Н. по чл. 209, ал.1 от НК (измама) \r\n*** \r\nОт 09.30 часа в Окръжен съд – Ловеч ще се гледа дело  ВНОХД 250/2019 срещу Д.Н.А. и Н.С.К. по чл. 339, ал1 от НК (незаконно притежание на оръжие и боеприпаси). \r\n*** \r\nОт 10.30 часа в Окръжен съд -  Ловеч ще се гледа дело ВНОХД 282/2019 срещу Д.М.Р. по чл. 129, ал.1 от НК (средна телесна повреда) \r\n*** \r\nОт 11.00 часа в Окръжен съд – Ловеч ще се гледа дело ВНОХД 243/2019 срещу У.Х.И по чл. 129, ал.1 от НК (средна телесна повреда) \r\n*** \r\nОт 10.00 часа в двора на Гимназията по ветеринарна медицина „Проф. д-р Димитър Димов“ Община Ловеч организира любителска киноложка изложба. \r\n*** \r\nОт 18.00 часа в Къща на художниците се открива изложба живопис на Николай Николов. \r\n*** \r\nВ 09.30 часа в зала 2 на Окръжния съд ще се проведе заседание по делото срещу Халина М. П., обвинена че като управител на „Тракия-РМ“ ЕООД е избегнала установяването и плащането на данъчни задължения по ЗДДС в особено големи размери.  \r\n*** \r\nВ 10.45 часа в зала 11 на Районния съд ще се проведе заседание по делото срещу Калин В. и Васко Д., обвинени в набиране и транспортиране на различни момичета с цел да бъдат използвани за развратни действия, независимо от съгласието им, като деянията са извършени чрез обещаване, даване и получаване на облаги и при условията на опасен рецидив.  \r\n*** \r\nВ 13.00 часа в зала 5 на Окръжния съд ще се проведе заседание по делото срещу Димитър Р., обвинен в притежание с цел разпространение на високорискови наркотични вещества – кокаин, марихуана и екстази.  \r\n*** \r\nОт 18.00 часа в Градската художествена галерия скулпторът Трифон Неделчев ще представи изложбата си „Завръщане“. \r\n*** \r\nОт 20.00 часа на Римския стадион започва първото издание на фестивала „Plovdiv World Fest“. \r\n*** \r\nОт 21.00 часа в Лятно кино „Яворов“ ще бъде прожектиран филмът „Потапяне“ в рамките на „София Филм Фест“. \r\n*** \r\nОт 17.00 часа в заседателната зала на втория етаж в сградата на Общинска администрация - Златоград ще се проведе публично обсъждане на отчета за изпълнение на бюджета на Община Златоград за 2018 г. от местната общност. \r\n*** \r\nОт 10.00 часа в Детския отдел на библиотека „Родина“ на ул. „Българско опълчение“ 69 Куклен театър „Слънчице“ ще представи етюди и танци. \r\n*** \r\nОт 10.00 часа в Къща-музей „Гео Милев“ ще се проведат занимания за деца „Четем и рисуваме“, „Литературни закачки“ – отгатване на гатанки и рисуване на отговор, „Ние сме актьори“ – драматизация на „Работна Мецана“ на Леда Милева, „Да съставим приказка“ – по предварително зададена тема деца рисуват момент от приказка, а после заедно разказват. \r\n*** \r\nОт 19.00 часа на сцената на Държавната опера ще бъдат поставени трите танцови миниатюри „Лотос“; „Танц при изгрев слънце“; „Следващият“ – балет по музика на Жак Брел. \r\n*** \r\nОт 21.00 часа на сцена „Лапидариум“ на Регионалния исторически музей Театър под звездите ще представи постановката „Нощно слънце“ по Йордан Йовков. \r\n*** \r\nВ хотел „Белчин гардън“ КНСБ ще проведе традиционния си журналистически семинар. \r\n*** \r\nОт 17.30 часа в ХГ „Димитър Маринов“ ще се състои откриване на изложба „Никола Маринов и неговите ученици“. \r\n*** \r\nОт 10.00 часа в зала 2 на Областна администрация - Шумен ще се проведе заседание на Областната епизоотична комисия по повод установените случаи на африканска чума по свинете в област Плевен.  \r\n*** \r\nОт 11.00 часа в хотел „Диана Палас“ ПП АБВ организира дискусионна среща на тема „Да дадем шанс на животновъдството в Странджа-Сакар“.", "date": "2019.07.10", "title": "Предстоящи събития в страната за 10 юли (Агенция „Фокус“)"}
{"url": "http://www.focus-news.net/news/2019/07/10/2678690/shumen-vazstanoveno-e-dvizhenieto-po-pat-ii-73-shumen-karnobat.html", "text": "Възстановено е движението по път II-73 Шумен - Карнобат. Това съобщиха от пресцентъра на  Агенция „Пътна инфраструктура“ .", "date": "2019.07.10", "title": "Шумен: Възстановено е движението по път II-73 Шумен - Карнобат"}
{"url": "http://www.focus-news.net/news/2019/07/10/2678693/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nДнес ще преобладава облачно и дъждовно време. Сутринта ще има временни прекъсвания на валежите и разкъсвания на облачността, но още преди обяд от запад отново ще завали дъжд, който ще обхване по-голямата част от страната. Привечер от северозапад валежите ще започнат да спират, но в южните и източните райони ще продължи да вали и през нощта срещу четвъртък, като на места там се очаква да паднат значителни количества. По-голяма е вероятността за гръмотевични бури и градушки в Южна България. Вятърът ще е предимно умерен от северозапад и с него ще прониква хладен въздух. Температурите ще се понижат и максималните ще са между 21° и 26°, по-високи в крайните югозападни райони. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОбласт Сливен: \r\nДвижението от км 240+000 до км 243+000 посока Бургас и км 240+000 до км 244+000 посока София се осъществява с повишено внимание поради ръчно косене. Участъка е сигнализиран с пътни знаци. Срок до 10.07.2019г. \r\nОбласт Бургас: \r\nДвижението в участъка Вратица – Ветрен от км 335+000 до км 359+000 в платното посока Бургас се осъществява с повишено внимание поради почистване на окопи в средна разделителна ивица. Срок до 10.07.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 15.07.2019 г.; \r\nДвижението в тунел „Ечемишка“ посока Варна е ограничено поради провеждането на учение на МВР и ГДПБЗБ. Движението се осъществява двупосочно в тръбата посока София. Срок от 09:00 до 15:00 часа на 10.07.2019 г. \r\nОбласт Шумен: \r\nДвижението в участъка Каспичан – граница с област Варна от км 375+600 до км 375+800 се осъществява с повишено внимание поради ремонтни дейности на асфалтовата настилка, както и ръчно косене на храсти и треви. Участъкът е сигнализиран с пътни знаци. Срок до 12.07.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“:  \r\nОбласт Кюстендил: \r\nДвижението по АМ „Струма“ в участъка Бобошево – Усойка при км 72+900 се осъществява спрямо въведената организация за движение поради изграждането на автоматичните устройства записващи пътния трафик. Срок до 08:00 ч. на 10.09.2019 г. \r\n- Движението в участъка Бобошево – Усойка от км 70+575 до км 75+200 се осъществява с повишено внимание като скоростта за движение е ограничена до 70 км/ч.  \r\n- Ограничава се движението в двете посоки от км 70+575 до км 75+200 поради изграждането на портална рамка за времето от 23:00 ч. до 24:00 ч. на 09.07.2019 г. Въведени ограничения по основните пътни направления: \r\n Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София - Перник при Владая от км 276+162 до км 277+610 - всеки работен ден се обособяват две ленти в посока София за времето от 06:00 до 10:00 часа. Срок 12.07.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.07.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 31.08.2019 г. \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\nОбласт Благоевград: \r\nДвижението в участъка гр. Благоевград – с. Стара Кресна от км 360+000 до км 392+500, се осъществява с повишено внимание поради косене на трева и изрязване на храсти. Движението се регулира от сигналисти. Срок до 12.07.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 31.07.2019 г.; \r\nОбласт Шумен: \r\nДвижението в участъка Каспичан – граница с област Варна от км 133+794 до км 146+770 се осъществява с повишено внимание поради полагане на хоризонтална маркировка и частични ремонтни дейности на асфалтовата настилка. Участъкът е сигнализиран с пътни знаци. Срок до 12.07.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Русе: \r\nДвижението в района на с. Пейчиново от км 3+650 до км 4+330 се осъществява в една лента с пропускателен режим поради изграждане на стационарна контролна единица на електронна система за събиране на такси за ползване на републиканската пътна мрежа. Участъкът е сигнализиран с пътни знаци и е въведено ограничение на скоростта до 50 км/ч. Срок до 10.07.2019 г. \r\nОбласт Ловеч: \r\nДвижението по път  Плевен – Джурово от км 135+344 до км 170+730 в участъка от с. Радомирци до с. Джурово се осъществява с повишено внимание поради частични ремонтни дейности на асфалтовата настилка. Срок: до 11.07.2019г. \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път Коритна – Севлиево в участъка с. Сопот – п.в. Абланица от км 24+000 до км 51+000 се осъществява с повишено внимание поради ръчно и машинно косене и рязане на храсти по банкетите. Водачите да се движат с ограничена скорост. Срок до 12.07.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\nДвижение в участъка Търговище – опорен пункт Белокопитово от км 197+000 до км 215+000 се осъществява с повишено внимание поради полагане на хоризонтална маркировка. Срок до 10.07.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Перник: \r\nДвижението в участъка Кюстендил – Радомир от км 43+600 до км 63+000 в участъка Драгомирово – Радомир се осъществява в една лента поради частични ремонтни дейности на асфалтовата настилка в двете направления. Организацията на движение се регулира с пътни знаци. Срок до 12.07.2019 г. \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.07.2019 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: \r\nДвижението в участъка Бероново – Петолъчката от км 217+800 до км 233+688 се осъществява с повишено внимание поради косене на тревни площи. Участъкът е сигнализиран с пътни знаци. Срок до 10.07.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nДвижението в участъка Калотина – Драгоман при км 2+620 се осъществява в една лента поради изграждане на стационарна контролна единица на електронна система за събиране на таксите за ползване на републиканската пътна мрежа. Участъкът е сигнализиран с пътни знаци Срок до 10.07.2019 г.; \r\nДвижението в участъка Драгоман – Сливница при км 25+600 се осъществява в една лента поради изграждане на стационарна контролна единица на електронна система за събиране на таксите за ползване на републиканската пътна мрежа. Участъкът е сигнализиран с пътни знаци. Срок до 10.07.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради почистване на реголи,тротоари и подмяна на ограничителни системи. Участъкът е сигнализиран с пътни знаци. Срок до 15.07.2019 г.; \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 12.07.2019 г.;‘ \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 12.07.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 12.07.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-19: Движението по път IІ-19 Симитли – Разлог от км 2+000 до км 21+400 се осъществява с повишено внимание поради косене на трева и изрязване на храсти. Движението се регулира от сигналисти. Срок до 12.07.2019 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 31.07.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-906: Движението по път III-906 Гюльовци – местност Черно море от км 33+000 до км 52+000 се осъществява с повишено внимание поради косене на тревни площи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 12.07.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 15.07.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-7306: Движението по път III-7306 Лозарево – Сунгурларе – Чубра в района на с. Черница от км 3+500 до км 5+500 се осъществява с повишено внимание поради ремонтни дейности на асфалтовата настилка и полагане на хоризонтална маркировка. Участъкът е сигнализиран с пътни знаци. Срок до 15.07.2019 г.; \r\nПът III-7306: Движението по път III-7306 Лозарево – Сунгурларе – Чубра в района на с. Славянци от км 14+000 до км 14+500 се осъществява с повишено внимание поради ремонтни дейности на асфалтовата настилка и полагане на хоризонтална маркировка. Участъкът е сигнализиран с пътни знаци. Срок до 15.07.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІII-502: Движението по път III–502 Полски Тръмбеш – Обединение от км 0+000 до км 15+000 се осъществява в една лента на определени участъци поради ремонтни дейности на асфалтовата настилка, банкетите, отводнителните съоръжения и премахване на излишна растителност. Движението се регулира с пътни знаци. Срок до 15.07.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 28.07.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nРемонтни дейности: \r\nПът ІІІ-134: Движение по път ІІІ-134 Бяла Слатина – Попица в чертите на гр. Бяла Слатина от км 0+000 до км 0+550 се осъществява при стесняване на една от лентите за движение поради частични ремонти на асфалтовата настилка. Ограничението е сигнализирано с пътни знаци. Срок до 08.07.2018 г.\t; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.07.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-35: Движението по път II-35 Плевен – Троян в участъка от км 25+450 до км 62+643 се осъществява с повишено внимание поради машинно косене на банкети. Участъкът е сигнализиран с пътни знаци. Срок до 10.07.2019 г. \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 31.07.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 31.07.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Срок до 30.09.2019 г. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности: \r\nПът ІІ-11: Движението по път ІІ-11 Орсоя – Лом от км 44+000 до км 47+000 /в градската част на Лом/, се осъществява в една лента с повишено внимание, поради ремонтни дейности на пътната настилка. Движението се регулира от сигналисти на  \r\nПът III-114: Движението по път ІІІ-114 Лом – Сталийска махала от км 0+000 до км 5+000 /в градската част на Лом/ се осъществява в една лента с повишено внимание поради ремонтни дейности на пътната настилка. Движението се регулира от сигналисти на място. Срок до 15.07.2019 г. \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.07.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.07.2019 г. \r\nПът III-1621: Движението по път III-1621 Сопово – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 12.07.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n- при СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n- при СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 31.07.2019 г.; \r\nДвижението по път по път II-37 от входа на гр. Пазарджик до пътно кръстовище между ул. „Георги Бенковски“ и ул. „Стоян Ангелов“ от км 123+733 до км 124+500 се ограничава в дясно платно поради ремонтни дейности. Движението се осъществява двупосочно в ляво платно. Участъкът е сигнализиран с пътни знаци. Срок до 22.07.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът III-801: Движението по път III-801 Поибрене – Оборище от км 35+000 до км 43+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 10.07.2019 г.; \r\nПът III-843: Движението по път III-843 с. Каратепе – с. Сърница от км 26+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 16.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 19.07.2019 г. \r\nПът ІІІ-3402: Движението по път III-3402 Коиловци-Славяново- Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с.Коиловци. Срок до 31.12.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г.; \r\nПът ІІ-35: Движението по път II-35 Плевен – Брестовец от км 9+000 до км 13+000 се осъществява с повишено внимание поради косене на храсти. Срок до 12.07.2019 г.; \r\nПът ІІІ-306: Движението по път III-306 Червен бряг – Кнежа от км 12+000 до км 35+000 се осъществява с повишено внимание поради машинно косен на трева. Срок до 12.07.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 12.07.2019 г.; \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-202: Движението по път III-202 Нисово – Кацелово от км 16+300 до км 36+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци и ограничение на скоростта до 40 км/ч. Срок до 12.07.2019 г; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът ІІІ-205: Движението по път IIІ-205 Исперих – Стефан Караджа – Белица в участъка от разклон за с. Шуменци до края на пътния участък от км 74+000 до км 80+800 се осъществява с повишено внимание поради изсичане на храсти и млада гора. Срок до 22.07.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г. \r\nРемонтни дейности:  \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 10.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II- 53: Движението по път II-53 с. Стара река – гр. Сливен от км 78+000 до км 112+000 се осъществява в една лента поради ремонтни дейности на асфалтовата настилка. Срок до 10.07.2019 г.; \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.07.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът ІІІ-197: Движението по път ІІІ-197 Граница Пазарджик-Доспат-Борино, в отсечката от км 41+900 (граница с област Пазарджик) до км 70+500 (с.Борино), се извършва с повишено внимание, съобразно въведената временна организация на движение поради извършване на частични ремонтни дейности на асфалтовата настилка. Срок 19.07.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.07.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 31.07.2019 г.; \r\nПът ІIІ-863: Движението по път ІIІ-863 Оряховец – Баните – Стояново от км 36+500 до км 37+000 се осъществява в свободната лента, съобразно въведената временна организация на движение поради машинно полагане на асфалтова смес. Срок до 12.07.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.07.2019 г.; \r\nПът ІIІ-866: Движението по път ІIІ-866 Смолян – Стойките от км 0+000 до км 20+000 се осъществява с повишено внимание поради полагане на хоризонтална маркировка. Срок до 12.07.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\nПът ІIІ-867: Движението по път ІIІ-867 Мадан – Златоград от км 7+000 до км 14+000 се извършва с повишено внимание поради косене и рязане на храсти. Срок до 12.07.2019 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; \r\nПът II-18: Движението по път II-18 Софийски околовръстен път при Кривина на км 28+980 се осъществява поетапно в една лента поради ремонтни дейности на надлез \"Кривина\". Участъкът е сигнализиран с пътни знаци. Срок до 12.07.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи. Участъкът е сигнализиран с пътни знаци. Срок до 12.07.2019 г. \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 12.07.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът II-51: Движението по път II-51 Попово – Светлен – Дралфа при км 58+600 се осъществява с повишено внимание поради монтаж на стационарна контролна единица. Движението се регулира с пътни знаци. Срок до 10.07.2019 г.; \r\nПът II-51: Движението по път II-51 с. Светлен – с. Голямо ново при км 58+700 се осъществява с повишено внимание поради монтаж на стационарна контролна единица. Участъкът е сигнализиран с пътни знаци. Срок до 10.07.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: \r\nПът III-2073: Движението по път ІІІ-2073 Векилски – Никола Козлево от км 0+000 до км 12+753 се осъществява с повишено внимание поради ремонтни дейности на асфалтовата настилка. Срок 12.07.2019 г.; \r\nПът ІІІ-2075: Движението по път III-2075 Цани Гинчево – Никола Козлево от км 8+932 до км 16+000 се осъществява с повишено внимание поради ремонтни дейности на асфалтовата настилка. Срок 12.07.2019. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.09.2019 г. \r\nРемонтни дейности:  \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на пътната настилка. Движението се регулира чрез пътни знаци. Срок до 15.07.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.07.10", "title": "Актуална пътна обстановка"}
{"url": "http://www.focus-news.net/news/2019/07/10/2678697/new-europe-shvetsiya-i-velikobritaniya-shte-razrabotvat-zaedno-iztrebiteli-ot-shesto-pokolenie.html", "text": "Швеция ще се присъедини към програмата на Великобритания за разработване на изтребители от шесто поколение, носеща името „Темпест“, която трябва да бъде завършена до 2035 г., това съобщава електронната редакция на вестник  New Europe . \r\n„Темпест“ се разработва от няколко компании, сред които „Ролс-Ройс“, европейската MBDA и британското крило на италианската фирма „Леонардо“. Изданието информира, че новият шесто поколение изтребител ще включва заглушаваща радарите „стелт“ технология, както и нови оръжейни системи.  \r\nБританско-шведският проект ще се конкурира с френско-германската идея „Въздушна военна системата на бъдещето“, която се разработва от „Еърбъс“ и френската компания „Дасо“. Към програмата на Франция и Германия наскоро се присъедини и Испания, като се очаква първите прототипи да бъдат готови за тестове през 2026 г. От редакцията на вестника разкриват за съществуването на спекулации, според които двете програми могат да бъдат слети в една.   Цанко Цолов", "date": "2019.07.10", "title": "New Europe: Швеция и Великобритания ще разработват заедно изтребители от шесто поколение"}
{"url": "http://www.focus-news.net/news/2019/07/10/2678698/prezidentat-rumen-radev-shte-udostoi-s-darzhavni-otlichiya-deytsi-na-kulturata-i-izkustvoto.html", "text": "От 14.00 часа на „Дондуков“ 2 президентът Румен Радев ще удостои с държавни отличия дейци на културата и изкуството. Това съобщиха от  прессекретариата на държавния глава . На церемония в Гербовата зала театралните и филмови актьори Васил Михайлов и Ириней Константинов ще бъдат удостоени с орден „Стара планина“ първа степен.  \r\nДържавният глава ще награди с орден „Св. св. Кирил и Методий“ първа степен художника Христо Панев. Актьорът и театрален режисьор Андрей Аврамов и председателят на гражданско сдружение \"Епископ Йосип Щросмайер“ Трифон Павлов ще бъдат удостоени с орден „Св. св. Кирил и Методий“ втора степен.  \r\nРумен Радев ще връчи орден „Св. св. Кирил и Методий“ огърлие на клавирния педагог, преподавател и дългогодишен директор на Националното музикално училище „Любомир Пипков“ Милка Митева.", "date": "2019.07.10", "title": "Президентът Румен Радев ще удостои с държавни отличия дейци на културата и изкуството"}
{"url": "http://www.focus-news.net/news/2019/07/10/2678702/ministar-desislava-taneva-shte-otkrie-festival-na-malinata-v-grad-loznitsa.html", "text": "Министърът на земеделието, храните и горите Десислава Танева ще открие Национално изложение и Фестивал на малината в град Лозница, област Разград. Това съобщиха от пресцентъра на   Министерството на земеделието, храните и горите . Събитието ще се проведе от 15.30 часа на площада в града. От 16.30 часа министър Танева ще участва в среща с бранша, на която ще се обсъди състоянието на сектора. Тя ще се състои в залата на Културния дом.", "date": "2019.07.10", "title": "Министър Десислава Танева ще открие Фестивал на малината в град Лозница"}
{"url": "http://www.focus-news.net/news/2019/07/10/2678703/deutsche-welle-nay-golemiyat-italianski-tsentar-za-nastanyavane-na-migranti-be-zatvoren.html", "text": "Мигрансткият център „Минао“, който представляваше и бивша американска военна база в Италия, бе затворен окончателно от вътрешния министър на страната Матео Салвини, съобщава англоезичната редакция на  Deutsche Welle . „Минао“ приютяваше над четири хиляди души в своя апогей през 2014 г., като миналата седмица последните настанени в него хора бяха преместени в други центрове.  \r\nСпоред Салвини, който посети лагера, придружен от политици, репортери и полиция, „Минао“ е представлявал център за „наркотици, проституция и насилие“. Пред репортери, италианският политик заяви: „Минао затваря в тази красива утрин“, макар репортер на агенцията да информира, че няколко души са организирали протест срещу преустановяването работата на лагера. Салвини разкри, че е разговарял със своя тунизийски колега, като го е призовал да предприеме стъпки за намаляване притока на мигранти.    Цанко Цолов", "date": "2019.07.10", "title": "Deutsche Welle: Най-големият италиански център за настаняване на мигранти бе затворен"}
{"url": "http://www.focus-news.net/news/2019/07/10/2678696/nimh-dnes-shte-preobladava-oblachno-i-dazhdovno-vreme-maksimalnite-temperaturi-shte-sa-mezhdu-21-i-26.html", "text": "Днес ще преобладава облачно и дъждовно време. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) . Сутринта ще има временни прекъсвания на валежите и разкъсвания на облачността, но още преди обяд от запад отново ще завали дъжд, който ще обхване по-голямата част от страната. Привечер от северозапад валежите ще започнат да спират, но в южните и източните райони ще продължи да вали и през нощта срещу четвъртък, като на места там се очакват значителни количества. По-голяма е вероятността за гръмотевични бури и градушки в Южна България. Вятърът ще е предимно умерен от северозапад и с него ще прониква хладен въздух. Температурите ще се понижат и максималните ще са между 21° и 26°, по-високи в крайните югозападни райони. Атмосферното налягане е малко по-ниско от средното за месеца и още малко ще се понижи. \r\nНад Черноморието сутринта валежите ще спрат и до обяд ще има временни разкъсвания на облачността. След обяд отново ще завали и с прекъсвания ще продължи да вали и през нощта срещу четвъртък. Вятърът ще е предимно умерен от север-северозапад, след обяд временно ще се обърне от юг-югоизток. Максималните температури ще са между 23° и 26°, колкото е и температурата на морската вода. Вълнението на морето ще е 2 бала. \r\nНад планините ще е облачно и дъждовно, на места ще се развият и гръмотевични бури. Ще духа до умерен север-северозападен, по високите открити части – силен до бурен западен вятър. Максималната температура на височина 1200 метра – около 19°, на 2000 метра – около 12°, по- ниски в Стара планина.", "date": "2019.07.10", "title": "НИМХ: Днес ще преобладава облачно и дъждовно време, максималните температури ще са между 21° и 26°"}
{"url": "http://www.focus-news.net/news/2019/07/10/2678701/kabinetat-shte-razgleda-doklad-za-natsionalnata-sigurnost.html", "text": "Годишен доклад за състоянието на националната сигурност през 2018 г. е включен като първа точна на  седмичното правителствено заседание . Министрите ще разгледат и национален доклад за състоянието и опазването на околната среда през 2017 г. Очаква се кабинетът да одобри отпускането на допълнителни разходи по бюджета на Министерството на външните работи за 2019 г. във връзка с Механизма за бежанците в Турция. Допълнителни средства ще бъдат отпуснати и към бюджета на Министерството на образованието и науката за 2019 г. Министерският съвет ще разгледа и проект за промени в Закона за електронните съобщения, както и приемането на Наредба за минималните изисквания за мрежова и информационна сигурност.", "date": "2019.07.10", "title": "Кабинетът ще разгледа доклад за националната сигурност"}
{"url": "http://www.focus-news.net/news/2019/07/10/2678700/prezidentat-rumen-radev-shte-vrachi-nagradata-prof-marko-semov-na-ban.html", "text": "От 17.50 часа в зала „Проф. Марин Дринов“ на Българската академия на науките президентът Румен Радев ще участва в отбелязването на 80-годишнината от рождението на проф. Марко Семов. Това съобщиха от  прессекретариата на държавния глава . \r\nВ рамките на церемонията държавният глава ще връчи на Академията наградата „Проф. Марко Семов“. Отличието е за приноса на БАН за развитието на духовния живот на нацията и по повод 150-годишнината от нейното основаване.", "date": "2019.07.10", "title": "Президентът Румен Радев ще връчи наградата „Проф. Марко Семов“ на БАН"}
{"url": "http://www.focus-news.net/news/2019/07/10/2678699/parlamentat-shte-razgleda-prezidentskoto-veto-varhu-zakona-za-ustroystvo-na-chernomorskoto-kraybrezhie.html", "text": "Парламентът ще разгледа президентското вето върху Закона за устройство на Черноморското крайбрежие. Това предвижда седмичната проектопрограма за работа на  Народното събрание . Законът бе приет на 13 юни 2019 г. от Народното събрание. С приетите изменения се забрани разполагането на плажни принадлежности като палатки, чадъри, кърпи и шезлонги върху пясъчните дюни. При нарушение депутатите решиха да се налагат глоби в размер от 500 до 1000 лв. Приети бяха санкции и за паркиране или преминаване на автомобили през пясъчните образувания от 1 000 до 3 000 лв., като може да се конфискува и имущество на стойност между 3 000 и 5 000 лв.  \r\nЗаконът бе върнат за ново обсъждане от президента Румен Радев на 24 юни 2019 г. В мотивите си президентът заявява, че не се противопоставя на опита да бъдат въведени правила, нормативи и стандарти, както изрично повелява чл. 55 от Конституцията, прокламиращ основното право на здравословна и благоприятна околна среда. Според държавния глава обаче, режимът за „диво къмпингуване“ става по-рестриктивен, като се въвеждат значителни ограничения в сравнение с досегашния ред. Ветото бе разгледано от водещата по законопреокта Регионална комисия и преодоляно. Окончателното решение ще бъде взето от пленарна зала. Съгласно Правилника за организацията и дейността на парламента Народното събрание приема повторно закона с мнозинство повече от половината от всички народни представители, което означава, че ветото е преодоляно. Ако върнатият закон не получи необходимото мнозинство и е оспорен по принцип, той подлежи на разглеждане по реда, предвиден за обсъждане и приемане на законопроекти.  \r\nНа вниманието на депутатите се поставят промените в Закона за пътищата на първо четене. Измененията са внесени от депутата от ГЕРБ Александър Ненков и група народни представители. Със законопроекта се премахва задължението АПИ да организира разпространението на бордови устройства и директно отчитане на ползвателите на платената пътна мрежа. Тези дейности ще бъдат изцяло прехвърлени върху търговците. С оглед осигуряване на възможността за техническо изпитване на тол системата, с предложените изменения се предлага след влизането в сила на съответните текстове, които я касаят, действието на реално таксуване с тол такса да бъде отложено до постигане на сигурност, че Електронната система на тол такси е в пълна готовност. Предлага се Народното събрание да отложи таксуването с тол такса до вземане на решение на Министерски съвет, с което се потвърждава тази готовност за техническо опериране, като се постави максимален срок, след изтичане на който, независимо дали е взето такова решение, да се осигури въвеждането на смесената система. Предлага се този срок да бъде 1 март 2020г. Идеята е от тази дата да се стартира тол таксуването на пътните превозни средства с обща допустима техническа маса над 3,5 тона. До датата на обнародването на това решение на Министерски съвет, съответно до 29 февруари 2020 г. пътните превозни средства с обща допустима техническа маса над 3,5 тона ще заплащат винетна такса. Депутатите ще се занимаят и с промените в Закона за посевния и посадъчния материал на второ четене.", "date": "2019.07.10", "title": "Парламентът ще разгледа президентското вето върху Закона за устройство на Черноморското крайбрежие"}
{"url": "http://www.focus-news.net/news/2019/07/10/2678705/pravna-komisiya-shte-razgleda-predlozhenieto-na-gerb-za-otmyana-na-mashinnoto-glasuvane-za-mestni-i-parlamentarni-izbori.html", "text": "Правна комисия ще разгледа предложението на ГЕРБ за отмяна на машинното гласуване за местни и парламентарни избори. Това предвижда програмата за работа на  комисията  Заседанието ще се проведе в зала 238 на Народното събрание от 14.30 ч. Депутатите ще обсъдят внесените  на 9 юли 2019 г. изменения в Изборния кодекс. Промените бяха внесени от ПГ на ГЕРБ и целят да се отмени машинното гласуване за местни и парламентарни избори.  Агенция „Фокус“  припомня:  \r\nТова ще са вторите промени в Изборния кодекс за тази година, свързани с машините. На 14 февруари 2019 г. депутатите приеха изменения в Изборния кодекс, с които решиха хартиеното гласуване да бъде заменено с машинно на вота след местните избори през 2019 г. Предложеният текст предвиждаше още при европейския вот машинно гласуване да се проведе в най-малко 3000 избирателни секции, а за общите избори за общински съветници и кметове през 2019 машинно гласуване да бъде осъществено в най-малко 6000 избирателни секции.  \r\nСлед първото по-мащабно машинно гласуване на евровота от ЦИК направиха своя анализ. На 26 юни 2019 г. на заседание на Правна комисия след евровота председателят на ЦИК Стефка Стоева отчете, че увеличаването на броя на секциите с машинно гласуване вероятно ще доведе до увеличаване на несъответствията и грешките в протоколите на СИК, което при този вид избори може да повлияе на резултата.Стоева отчете още, че 58 967 избиратели са гласували с машини, което е 7.59% от всички гласоподаватели Председателят на ЦИК уточни, че в секциите с машинно гласуване само 27.7% от избирателите са избрали да гласуват с машина, останалите 72.3% от избирателите са предпочели да гласуват с хартиена бюлетина. „Тези данни сочат, че цената на един глас с машинно гласуване с оглед броя на избирателите и разходите за наемане на машините, за сертифицирането им, за провеждане на пазарно проучване, за организиране на обществената поръчка, за допълнителното възнаграждение на членовете на секционните избирателни комисии с машинно гласуване възлиза на около 59 лв.“, посочи също Стоева. По думите й за сравнение цената на един глас с хартиена бюлетина е 0.77 лв. Общата цена на бюлетините е 1 489 989 лв“, каза още Стоева. Тя подчерта, че въпреки трудностите, всичките машини са доставени в 3000 секции. По думите й в 149 от тях няма избирател, който да е гласувал машинно.", "date": "2019.07.10", "title": "Правна комисия ще разгледа предложението на ГЕРБ за отмяна на машинното гласуване за местни и парламентарни избори"}
{"url": "http://www.focus-news.net/news/2019/07/10/2678706/sofiya-dvizhenieto-shte-se-izvarshva-poetapno-v-edna-lenta-po-pat-i-8-kalotina-slivnitsa-poradi-montazh-na-kamera-na-tol-sistemata.html", "text": "От 9.00 часа до 18.00 часа движението по път I-8 Калотина - Сливница при км 2 и км 25 ще се осъществява поетапно в една лента поради поради монтаж на камера на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3.5 тона (тол). Това съобщиха от пресцентъра на  Агенция „Пътна инфраструктура“ . Необходимо е шофьорите да карат внимателно, със съобразена скорост и да спазват стриктно пътната сигнализация.", "date": "2019.07.10", "title": "София: Движението ще се извършва поетапно в една лента по път I-8 Калотина - Сливница поради монтаж на камера на тол системата"}
{"url": "http://www.focus-news.net/news/2019/07/10/2678710/afp-sasht-iskat-mezhdunarodna-koalitsiya-da-zashtitava-vodite-na-persiyskiya-zaliv.html", "text": "САЩ целят да формират международна коалиция, която да гарантира свободата на плаване в стратегическите води на Персийския залив, съобщава  AFP , като се позовава на изказване на висш американски генерал. \r\nАгенцията припомня, че напрежението в региона, през който се пренасят около 1/3 от световния нефт, се покачи в последните няколко седмици, като САЩ обвиниха Иран за случилите се няколко нападения над петролни танкери в Залива. Няколко дни след тези събития от Техеран съобщиха, че са свалили американски дрон в региона.  \r\nПо думите на генерал Джоузеф Дънфорд, в момента Пентагона води преговори с „няколко държави, за да проверим дали може да сформираме коалиция, която да гарантира за свободата на корабоплаването едновременно в Ормузкия и Бабелмандебския проток. Според американския военен, който изпълнява длъжността на председател на съвета на началник-щабовете на САЩ, „в следващите няколко седмици ще разберем кои държави имат политическата воля да подкрепят нашата инициатива, след което ще започнем работа директно с техните армии, за да стане ясно какви са конкретните военни възможности“.   Цанко Цолов", "date": "2019.07.10", "title": "AFP: САЩ искат международна коалиция да защитава водите на Персийския залив"}
{"url": "http://www.focus-news.net/news/2019/07/10/2678709/varna-voennomorskiyat-muzey-shte-predstavi-publichna-prezentatsiya-na-tema-otnosheniyata-mezhdu-balgariya-i-frantsiya-v-morskoto-delo-ot-1878-godina-do-dnes.html", "text": "Публична презентация на тема „Отношенията между България и Франция в морското дело от 1878 година до днес“ предстои да бъде представена от 18.00 часа в зала „Морски сговор“ на Военноморския музей във Варна. Това съобщават от  музея . В рамките на събитието директорът на културната институция д-р Мариана Кръстева ще представи партньорството, интересите и политиката в морските контакти между България и Франция, обединени под мотото „Морето свързва отдалечените места“. В исторически план ще бъдат проследени контактите между двете страни в областта на военноморското дело и морското стопанство. Организаторите на дискусията: Военноморският музей, Алианс Франсез и Френският институт – България, канят всички, които се интересуват от специфичните ракурси на европейската морска история. Презентацията е на български език с осигурен превод на френски език. Входът е свободен.", "date": "2019.07.10", "title": "Варна: Военноморският музей ще представи публична презентация на тема „Отношенията между България и Франция в морското дело от 1878 година до днес“"}
{"url": "http://www.focus-news.net/news/2019/07/10/2678704/v-ministerstvoto-na-kulturata-shte-se-provede-sreshta-vav-vrazka-s-proizvodstvoto-i-razprostranenieto-na-falshifikati-na-balgarskoto-izobrazitelno-izkustvo.html", "text": "В Министерството на културата ще се проведе работна среща под патронажа на министъра на културата Боил Банов във връзка с производството, разпространението и предлагането на фалшификати на българското изобразително изкуство. Това съобщиха от пресцентъра на  Министерството . В нея ще участват представители на ангажираните по темата институции, организации и експерти от Главна прокуратура, Главна дирекция „Национална полиция“ на МВР, Съюза на българските художници, Националната галерия, Съюза на колекционерите и Асоциацията на търговците на произведения на изкуството. \r\nЦелта е да бъдат обсъдени следващи стъпки и набелязани мерки, както и да бъдат взети конкретни решения, необходими за иницииране на законодателни промени в областта. Повод за срещата са и придобилите обществен отзвук случаи на сделки и организирани изложби с предмети на изкуството, за които се изразяват съмнения, че са фалшификати. \r\nУсъвършенстването на законовите и подзаконовите нормативни актове, координацията между заинтересованите институции и неправителствени организации, контролната дейност и обменът на информация ще допринесат за разработването на механизъм за превенция и контрол на производството, предлагането и продажбата на фалшификати на българското изобразително изкуство.  \r\nСлед края на срещата ще се проведе брифинг около 13.00 часа в заседателната зала на 6-ия етаж в сградата на Министерството.", "date": "2019.07.10", "title": "В Министерството на културата ще се проведе среща във връзка с производството и разпространението на фалшификати на българското изобразително изкуство"}
{"url": "http://www.focus-news.net/news/2019/07/10/2678711/denyat-10-yuli-v-svetovnata-istoriya.html", "text": "1212 г. - един от най-жестоките пожари в Лондон изпепелява голяма част от града. 1499 г. - първият кораб от експедицията на Васко да Гама се връща в Лисабон. 1774 г. - сключен е договорът от Кючуккайнарджа между Русия и Османската империя при село Кючуккайнарджа (днес Кайнарджа), Силистренско. През 1992 г. бившият панамски диктатор Мануел Нориега е осъден на 40 години затвор в САЩ заради разрешение страната му да бъде използвана за контрабанда на наркотици. На тази дата са родени: американският рок музикант Рони Джеймс Дио; американският изобретател Никола Тесла, хърватин по произход. На 10 юли умират: Анри II - френски крал; руският генерал Николай Столетов, герой от Руско-турската война. \r\n2018 г.  \r\nИспанският Върховен съд лишава шестима изявени каталунски политици, избрани за регионални депутати, от право да заемат държавна служба заради опита им да обявят за независима автономната област Каталуния. \r\nСред тях са бившият регионален лидер на Каталуния Карлес Пучдемон и бившият му заместник Ориол Жункерас. \r\n2016 г.  \r\nВ Израел е открито древно филистимско гробище. \r\n2015 г. \r\nВулканът Невадо де Колима в Мексико изхвърля пепел и дим на 7 км височина, като количеството пепел е най-мащабното за планетата през тази година. \r\n2014 г. \r\nПравителството на Германия иска ръководителят на американското разузнаване в Берлин да напусне страната след започналото разследване за шпионаж в полза на САЩ. \r\n2011 г. \r\nРуският премиер Владимир Путин е новият носител на престижната германска награда „Квадрига“, с която се удостояват дейци и организации за иновативност и новаторски дух. Съпредседателят на Партията на зелените Джем Йоздемир критикува номинацията и гласува \"ВЪЗДЪРЖАЛ СЕ\". \r\n2006 г. \r\nПрезидентът на Полша Лех Качински назначава своя брат-близнак Ярослав Качински за премиер на страната, което е прецедент в световната политическа история. \r\n2006 г. \r\nПри експлозия в Ингушетия е убит чеченския сепаратист Шамил Басаев. \r\n1992 г. \r\nБившият панамски диктатор Мануел Нориега е осъден на 40 години затвор в САЩ заради разрешение страната му да бъде използвана за контрабанда на наркотици. \r\nМануел Антонио Нориега Морено (11 февруари 1938 г. ) е панамски генерал и де факто лидер на Панама от 1983 до 1989 г. Противно на повечето мнения, Нориега никога не е бил президент на Панама. Първоначално той е съюзник на САЩ и дори работи за ЦРУ. В средата на `80-те отношенията с американското правителство се обтягат, и през 1989 г. генералът е свален от власт по време на американската инвазия на Панама. Заведен е в САЩ, където е осъден за трафик на наркотици, рекет и пране на пари, и през 1992 г. е осъден на 40 години и е вкаран в затвор в Маями, Флорида. През 1999 г. присъдата му е намалена на 30 години. На 4 декември 2004 г. е преместен в болница след лек удар. \r\n1991 г. \r\nБорис Елцин (1931 - 2007) полага клетва като първи президент на Русия. Борис Елцин е роден на 1 февруари 1931 г. в Бутке, близо до Свердловск (дн. Екатерининбург). Завършва Уралския политехнически институт като инженер-конструктор; инженер и началник на Южгорстрой от 1955 г. до 1963 г.; началник на строителния отдел на Свердловския област комитет на КПСС от 1966 г. до 1976 г. Член е на КПСС през 1961 г., през 1968 г. е избран за първи секретар на Свердловския обком на КПСС. От април 1985 г. завежда отдел в ЦК на КПСС. От 1981 г. е член на ЦК на КПСС. През 1986 г. се кандидатира за член на Политбюро на ЦК на КПСС. Депутат е във ВС на СССР през 1978 г. През февруари 1988 г. по предложение на М. Горбачов е изключен от Политбюро. През юни 1988 г. дава телевизионно интервю пред западни кореспонденти във връзка с посещението на Р. Рейгън в Москва, като критикува враговете на \"перестройката\". Осъществява частно посещение в САЩ през септември 1989 г. През 1991 г. и октомври 1993 г. с помощта на армията потушава опит за преврат. Създава ОНД. Провежда икономически реформи. Преизбран е за президент през 1996 г. , на 31 декември 1999 г. подава оставка, наследен от Владимир Путин. Умира на 23 април 2007 г. \r\n1985 г. \r\nФренските специални служби потопяват кораба “Рейнбоу Уориър”, собственост на екологичната организация “Грийнпийс”. Потапянето на “Рейнбоу Уориър”, или специална операция САТАНИК, е осъществено от френската Главна дирекция за външна сигурност, оперативен клон към френското разузнаване. През 1980 г. френската Комисия по ядрена енергия разработва нови ядрени глави, които са тайно тествани на полинезийския атол Моруроа. \"Грийнпийс\" яростно се противопоставя на експериментите и планира да поведе флотилия от яхти към атола в знак на протест. Докато е публично отворен за разглеждане в новозеландското пристанище Оукланд, френските агенти съставят план за осакатяване на кораба, но с достатъчно малко експлозив, за да няма човешки жертви. Двата пластични експлозива, прикрепени към корпуса на кораба, са взривени към 11.45 ч. Корабът потъва за 4 минути. При взрива се удавя португалският фотограф Фернандо Перейра. \r\nОтначало Франция отрича участие във взривяването, и дори заклеймява “терористичния акт”. По време на разследването, са заловени двама френски шпиони, Доминик Прюр и Алейн Мафарт, подвизаващи се под фалшива самоличност. Двамата са осъдени на 10 години затвор за непредумишлено убийство, въпреки че година по-късно и двамата са трансферирани във френски затвори, и няколко години по-късно освободени. Трима други агенти са заловени, но освободени поради липса на доказателства. Яхтата, която те използвали, за да вкарат експлозивите в Нова Зеландия, Оувеа, е потопена от френска подводница, за да бъдат заличени доказателствата. В резултат на скандала френският министър на отбраната Чарлз Херну подава оставка, а директорът на Главната дирекция за външна сигурност Пиер Лакост е уволнен. Няколко дни по-късно френският министър-председател Лоурент Фабиус официално потвърждава участието на Франция в атентата. \r\nНепосредствено след инцидента флотилия от частни яхти отплава за Моруроа в знак на протест и френските ядрени опити са прекратени. \r\nНа двадесетата годишнина от потапянето става ясно, че френският президент Франсоа Митеран лично е одобрява атентата. Адмирал Лакост заявява, че смъртта на Перейра тежи на съвестта му. \r\n1973 г. \r\nПровъзгласена е независимостта на Бахамските острови. Денят официално е обявен за Ден на независимостта на страната. Бахамските острови са архипелаг от над 720 острова и 2300 рифа в Атлантическия океан, на югоизток от полуостров Флорида. Площта им е около 13 939 квадратни километра. Заселени са само 20 острова. На остров Сан Салвадор през 1492 г. спира Христофор Колумб. \r\n1962 г. \r\nОт Кейп Канаверал, Флорида, е изстрелян първият телекомуникационен спътник “Телстар”. Телстар е и първият сателит, създаден да предава телефонни и високоскоростни данни, а също е и първият частен сателит. Въпреки че официално принадлежи на АТ&Т, \"Телстар\" е част от многостранното споразумение между тях, Bell Laboratories, NASA, британските и френските пощенски служби с цел установяване на сателитна комуникация. Още в деня на изстрелването си \"Телстар\" излъчва първата си картина. Две седмици по-късно е предадено първото предаване на живо през Океана, а също и телефонни разговори и факс данни. Същата вечер президентът Кенеди дава пресконференция на живо. \r\nСателитът е с кръгла форма, с диаметър 88 см, и тежи 77 кг. \r\n1943 г. \r\nЗапочва Операция \"Хъски\", началото на съюзническото нахлуване в Италия. Това е една от най-голeмите сухопътни операции за Втората световна война. В нощта на 9 срещу 10 юли 1943 г. съюзническите сили акостират на остров Сицилия. Стратегически, операция \"Хъски\" постига зададените си задачи – силите на Тройния съюз са изгонени от острова, Средиземноморието е отворено и Мусолини е свален от власт. Операцията отваря път на настъплението към Италия. \r\n1940 г. \r\nЗапочва битката за Англия през Втората световна война. Около 70 германски бомбардировача атакуват доковете в Южен Уелс. Един от най-важните етапи в ранната част на Втората световна война е Битката за Англия – опитите на германските въздушни сили \"Луфтвафе\" да вземат надмощие над Кралските въздушни сили. Докато Хитлер няма въздушно преимущество над Англия, не може да проведе сухопътна атака. В началото стратегията на Хитлер е смесено бомбардиране – атака над стратегически обекти, и масов терор с цел психически тормоз на английския народ. Основният проблем на Германия обаче е липсата на адекватно разузнаване, както и доста тактически и стратегически грешки. Въпреки продължилите почти година бомбардировки, Англия удържа битката с цената на близо 1600 загубени самолета, 28 000 умрели и 33 000 ранени. \r\nБитката за Англия става легенда най-вече като първата загуба на Третия райх. Тази загуба повдига духа на Съюзническите сили и ясно показва влиянието на въздушните сили при водене на бой. \r\n1940 г. \r\nПо време на Втората световна война във Франция е установен „Режим Виши“. \r\n1925 г. \r\nВ град Дейтън, САЩ, започва знаменитият съдебен процес “Еволюцията на съд: щатът Тенеси срещу Джон Т. Скоупс” (“Маймунският процес”) срещу учителя по биология Скоупс, който преподавал еволюция в разрез със законите на щата. \r\nДжон Скоупс е роден на 3 август 1900 г. в град Дейтън, щата Тенеси. На 25 май 1925 г. срещу него е повдигнато обвинение за нарушаване на т.нар. Закон на Бътлър, според който се забранява в училищата да се преподава “всяка теория, която отрича историята за Божественото начало на човека, тъй както е речено в Библията, и наместо това да учи, че хората са произлезли от по-низши същества” . Авторът на закона е фермерът Джон Бътлър. \r\nПрез 1925 г. Американският съюз за граждански права обявява, че ще спонсорира съдебен процес срещу закона, за да се подложи на тест доколко той е конституционен. Джон Скоупс се съгласява срещу него да бъде повдигнато обвинение за нарушаване на закона. Той е подкрепен и от група местни бизнесмени, които смятат, че този процес ще привлече внимание към града им. Адвокатите на Скоупс посочват, че макар законът за забранява преподаването на еволюцията, законите на щата задължават учителите да използват книгата Градска биология, в която една от главите се отнася до еволюцията. \r\nСлед 11 дена съдебни заседания, на 21 юли 1925 г. Скопус е признат за виновен и е осъден да плати 100 долара глоба. Въпреки това отзвукът от процеса е огромен – над 100 вестника от страната и дори няколко от чужбина следят процеса ежедневно. “Таймс” описва делото като “нещо средно между цирк и свещена война”. Всичко това донася така търсената от местните бизнесмените публичност, което става повод за слухове, че това е главната цел още от самото начало. \r\nЗаконът на Бътлър е отменен през 1967 г., когато пенсиониран учител се оплаква, че законът нарушава правото на свобода на словото. Страхувайки се от още едно юридическо фиаско, властите на Тенеси отменят закона. \r\n1913 г.  \r\nВ Долината на смъртта, Калифорния, е отбелязана температурата 134 градуса по Фаренхайт, или приблизително 56.7 градуса по Целзий. Това е най-високата температура, измервана в САЩ, и на второ място в света. \r\nДолината на смъртта се намира на югоизток от планината Сиера Невада. Бедуотър (Лоша вода), най-ниската точка на долината, се намира на 86 метра под морското равнище – това е и най-ниската точка в Северна Америка. В него се събира вода от околните извори, но поради високата концентрация на сол тя не може да се пие – оттам произлиза и името. Долината на смъртта е едно от най-горещите места на земята. В долината падат едва 50 мм дъжд годишно, и по време на по-интензивните валежи се получават наводнения, тъй като сухата почва не може да адсорбира такова количество вода. \r\nМястото с най-висока средна температура е Далолската депресия в Етиопия – 34 градуса по Целзий. Най-високата температура – 57,7 градуса по Целзий - е измерена на 13 септември 1922 г. в Ел Азизия, Либия. \r\n1778 г. \r\nКралят на Франция Луи XVI обявява война на Кралство Великобритания, като спорят за независимостта на американските колонии. Франция подкрепя независимостта им, докато Великобритания е на страната на колонизаторите. \r\n1774 г. \r\nСключен е Кючуккайнарджийски мирен договор между Русия и Османската империя при село Кючуккайнарджа (днес Кайнарджа), Силистренско. Той слага край на Руско-турската война (1768 - 1774 г.). \r\nРуско-турската война от 1768 - 1774 г. се води между Русия и Турция за руски излаз на Черно море и спиране на турската експанзия в Русия и Украйна. На страната на Турция участва Кримското татарско ханство. Русия започва военните действия през октомври 1768 г. През 1769 г. руски войски превземат Азов и град Таганрог на брега на Азовско море, заемат Яш, окупират Молдова и част от Влашко. Руския експедиционен корпус в Грузия освобождава Кутаиси и обсажда крепостта Поти. През 1770 г. турският флот е разгромен в Чесменския залив край бреговете на Мала Азия. През 1774 г. руските части преминават Дунав, настъпват в България, обсаждат Русе, Силистра и Шумен и преминават на юг от Стара планина. \r\nДоговорът изменя съотношението на силите в района на Черно море в полза на Русия, която получава правото да защитава християнското население в Османската империя. \r\n1499 г. \r\nПървият кораб от експедицията на Васко да Гама се връща в Лисабон. Васко да Гама е роден през 1469 г. в Синиш, Португалия. Открива морски път от Европа до Индия през нос Добра Надежда (1498 г.). Организира експедиция, която заобикаля Африка и отива в индийския град Каликут. Установява търговски и дипломатически отношения с управителя на града. През 1499 г. експедицията се връща в Лисабон. От нейните 168 участници се връщат само 55 (останалите загиват по пътя). Тази експедиция прокарва морски път от Европа до страните на Южна Азия, които стават по-късно португалски колонии. По-късно, начело на флот от 20 кораба, отива за втори път в Индия, разорява Каликут и основава много опорни бази на Малабарския бряг. Потушава съпротивата на местните управници и с огромна плячка се връща в Лисабон през 1524 г. По време на тази експедиция основава колонии в Мозамбик, Софала, Кошин и става вицекрал на Португалска Индия през 1524 г. \r\n1212 г. \r\nЕдин от най-жестоките пожари в Лондон изпепелява голяма част от града. \r\nПожара започва от района Саутуарк. Силните ветрове бързо го разнасят и той достига до Лондонския мост. По това време мостът вече е каменен и голяма част от него оцелява, но не и къщите около него. Саутъркската катедрала, също е унищожена по време на пожара. Според историците, по време на пожара загиват около 3 000 души. \r\nКато всеки стар град, Лондон е претърпява няколко големи пожара в историята си. Най-старият, за който може да се говори със сигурност, е през 60 г., и след него има още няколко. \r\nНай-големият пожар в Лондон, този от 1666 г. трае цели три дни и изгаря пет шести от града. Този пожар бележи и края на Великата треска, от която за една година умират близо 100 000 души, една пета от населението на Лондон. \r\nПо време на този пожар са унищожени 13 200 къщи, 87 църкви, катедралата “Свети Пол”, четири моста, три градски порти, няколко административни сгради, както и редица безценни произведения на изкуството. \r\nСпоред някои източници пожарът е католически заговор. Един френски часовникар, Роберт Хуберт, е обвинен в предизвикване на пожара и обесен на 28 септември 1666 г., макар по-късно да става ясно, че той пристига в града цели два дни след пожара. На тази дата са родени: \r\n1943 г. \r\nРоден е тенисистът Артър Аш. През 1993 г. става първият чернокож тенисист, победител в тенис турнира \"Уимбълдън\". \r\n1942 г. \r\nРоден е американският рок музикант Рони Джеймс Дио. Той е певец, композитор на рок, хард рок и хеви метъл музика и един от най-великите и влиятелни вокали. По време на 53-годишната си активност е вокалист на групите Елф, Рейнбоу, Блек Сабат, Дио и Heaven & Hell. Умира на 16 май 2010 г. от рак на стомаха. \r\n1920 г. \r\nРоден е Оуен Чембърлейн, американски физик, Нобелов лауреат. \r\n1919 г. \r\nРоден е Пиер Гамара - френски писател. Пише публицистика и литературна критика (\"Аз чета за всички\", 1980 г.). Автор е на стихосбирките: \"Ескизи на проклятието\" (1944 г.), \"Песен за Араската крепост\" (1951 г.), \"Песен за любовта\", на романите \"Деца на нищетата\" (1950 г.), \"Среднощни петли\" (1950 г.), \"Жената и реката\" (1951 г.), \"Сирените на “Сен Лазар\" (1951 г.), \"Розали Брус\" (1953 г.), \"Жената на Симон\" (1961), \"Пиренейска рапсодия\" (1963 г.), \"Тулузките потайности\" (1967 г.), \"Злато и кръв\" (1971 г.), \"Седемдесет и два слънчеви дни\" (1975 г.), на сборника с новели “Ръцете на хората\" (1953 г.) и др. \r\n1915 г. \r\nРоден е Сол Белоу – американски писател, лауреат на Национална награда за най-добра книга през 1953 г. и 1964 г., и на Нобелова награда за литература за 1976 г. \r\nИздава повестите: \"Човек между небето и земята\" през 1944 г., \"Хвани мига\" през 1956 г.; романите: \"Приключенията на Оджи Марг\" през 1953 г., \"Хендерсън, заклинателят на дъжда\" през 1959 г., \"Херцог\" през 1964 г., \"Планетата на мистър Самлър\" през 1969 г., \"Дар от Хумболт\" през 1975 г., \"Зимата на професора\" през 1982 г. и други. \r\n1902 г. \r\n1915 г. \r\nРоден е Курт Алдер – немски химик органик, доктор по философия. Лауреат е на Нобелова награда за химия през 1950 г. (съвместно с О. Дилс). Получава образование в Берлинския и в Килския университет. \r\nОт 1930 г. до 1936 г. е преподавател по химия в университета в Кил, а от 1936 г. до 1940 г. ръководи научноизследователския отдел на фирмата \"И. Г. Фарбениндустри\" в Леверкузен. \r\nОт 1940 г. е директор на Химическия институт към Кьолнския университет. През 1928 г. заедно с О. Дилс открива, а след това разработва, основите на диеновия синтез, има изследвания в областта на стереохимията, полимеризацията и други. \r\n1902 г. \r\nРоден е Николас Гилен Батиста – кубински поет и общественик. Поетичните му цикли \"Мотиви от съня\" от 1930 г. и \"Сонгоро Косонго\" от 1931 г. са посветени на живота на кубинските негри. Пребиваването му в Испания през 1937 г. намира отражение в поемата \"Испания\", в която се обявява срещу фашизма и в защита на републиката. Цикълът \"Всички песни\" от 1947 г. е посветен на борещите се за независимост народи от Латинска Америка и Куба. От 1954 г. до 1959 г. е в емиграция. През 1958 г. публикува стихосбирката \"Всенародният гълъб\". През 1961 г. е избран за председател на Съюза на писателите и художниците на Куба. \r\n1867 г. \r\nРоден е Макс Баденски - наследник на баденския престол, райхсканцлер на Германия от 1918 г. По време на Първата световна война настоява за ограничаване на териториалните претенции на Германия и провеждане на частични реформи, които да предотвратят избухването на революция. На 3 октомври 1918 г. е поставен начело на псевдолиберално правителство, чиято главна цел е спасяването на монархията. Правителството му съществува до Ноемврийската революция през 1918 г. \r\n1856 г. \r\nРоден е американският изобретател Никола Тесла (1856 - 1943), хърватин по произход. Получава образование във Висшето техническо училище в Грац и в Пражкия университет от 1875 г. до 1880 г. Работи като инженер в Будапещенското телефонно дружество до 1882 г. и в компанията “Едисон” в Париж от 1882 г. до 1884 г. Емигрира в САЩ през 1884 г. работи в заводите “Едисон” и “Уестингхаус”. През 1888 г. дава строго научно описание на същността на явлението въртящо се магнитно поле. Същата година патентова многофазни електрически машини (сред които асинхронен електромотор) и система за пренасяне на електроенергия чрез многофазен променлив ток. Чрез използването на двуфазна система, която Тесла смята за най-икономична, в САЩ са пуснати много промишлени електросъоръжения, сред които и Ниагарската водна електроцентрала през 1895 г. През 1891 г. изобретява първия електромеханичен високочестотен генератор и високочестотен трансформатор. Работи върху безжичното предаване на сигнали от 1896 г. до 1904 г. Под негово ръководство в щата Колорадо през 1899 г. е построена радиостанция с мощност 200 kW. Тесла конструира редица радиоуправляеми самоходни механизми, наречени от него “телеавтомати”. След 1900 г. патентова изобретения в различни области на техниката (електромер, честотомер, различни усъвършенствания в радиоапаратурите, парните турбини и други). През 1917 г. предлага принцип за действие на устройство за радиооткриване на подводни лодки. \r\n1831 г. \r\nРоден е Камий Жакоб Писаро – френски художник, един от създателите на импресионизма. От 1855 г. до 1861 г. следва в Академията на Сюиз в Париж. Повлиян е от Дж. Констабъл, К. Коро, Ж. Ф. Миле. \r\nПрез втората половина на 80-те години попада под влиянието на неоимпресионизма. Автор е и на рисунки, акварели, офорти и литографии. Има решаваща роля за обединяването на импресионистите, близък е до ляворадикалното политическо движение. \r\n1509 г. \r\nРоден е Жан Калвин - представител на Реформацията, основател на калвинизма. Получава богословско и юридическо образование. Под влияние на М. Лутер се присъединява към протестантството и през 1533 г. се отрича от Католическата църква. Поради преследванията на протестантите във Франция, избягва в Швейцария през 1534 г. и издава в Базел основните си съчинения “Наставление за християнската вяра” през 1536 г., в което излага новото вероучение. Премества се в Женева през 1536 г. Въвежда (заедно с кметството) сурови закони за църковната дисциплина и нравствеността на гражданите, спори с представителите на Реформацията от Берн; изгонен е от Женева, заминава за Страсбург през 1538 г. Завръща се в Женева през 1541 г. и до края на живота си оглавява новото направление на протестантството - калвинизма. Под влиянието на Калвин женевската градска управа приема нова форма на църковната организация, която с някои вариации е приета от калвинистките общини в други страни. С помощта на консисторията, ръководеща църквата и подчинила на себе си светската власт, премахва католическия култ. \r\nНалага крайна нетърпимост към католицизма и към други реформационни течения (особено към анабаптизма), обвинява последователите им в безбожие. По настояване на Калвин противниците на учението му са преследвани и наказвани със смърт. На тази дата умират:   \r\n1919 г. \r\nУмира Николай Лаврентиевич Кладо – руски морски офицер, теоретик и историк. Завършва Морското училище през 1881 г. и Николаевската морска академия през 1886 г. Преподавател е по военноморска история и морска тактика в Морското училище от 1886 г. до 1888 г. и от 1892 г. до 1895 г. В периода 1889 г.-1892 г. служи в Тихоокеанската ескадра. Преподава военноморско изкуство в Морската академия. По време на Руско-японската война от 1904 г. до 1905 г. е началник на отдел в щаба на Тихоокеанския флот. Публикува няколко критични статии против действията на Адмиралтейството, заради което е уволнен през май 1905 г. От 1910 г. е професор по стратегия в Морската академия. Генерал -майор от Адмиралтейството през 1912 г. Участва в написването и редактирането на “Военна енциклопедия” и “История на руската армия и флот”. От март 1917 г. до юли 1919 г. е началник на Морската академия. \r\n1915 г. \r\nУмира Важа Пшавела (псевд. на Лука Павлович Разикашвили)- грузински поет и писател. Автор е на 36 поеми, около 400 стихотворения, на пиеси, разкази, на публицистични и критически статии. \r\n1913 г. \r\nУмира Миколаш Алеш – чешки живописец и график. Продължава традициите на Й. Манес. Учи в Пражката художествена академия от 1869 г. до 1875 г. Създава картини по теми от чешката национална история (\"Срещата на Иржи от Подебрат с Матиаш Корвин\", 1878 г.), рисува стенописи във фоайето на Националния театър в Прага от 1880 г. до 1881 г., графични серии, между които илюстрации към народните песни. \r\n1912 г. \r\nУмира руският генерал Николай Столетов, герой от Руско-турската война (1877-1878). \r\nКомандир е на Шипченския отряд, включващ Българско опълчение и Габровския отряд (на генерал-майор Валериан Дерожински). Лично командва защитата на Шипка през август 1877 г. срещу Западната османска армия. Заменен е на шипченската позиция от генерал-лейтенант Фьодор Радецки. Командир на Българското опълчение до края на военните действия. \r\n1559 г. \r\nУмира Анри II - френски крал (1547 - 1559 г.) от династията Валоа. При управлението му продължават войните на Франция за обединение на всички френски територии. Преследва хугенотите, а през 1559 г. издава едикт за смъртно наказание на еретиците. Съюзява се с немски протестантски князе и воюва срещу император Карл V. През 1559 г. в Като Камбрези подписва мирен договор, в резултат на който приключват Италианските войни. Умира след нещастен случай при рицарски турнир. \r\n138 г. \r\nУмира П. Ений Адриан – римски император от династията на Антонините. Той управлява в периода 11 август 117- 10 юли 138 г. Реформира администрацията; покровителства литературата и изкуствата. Посещава лично много области на Римската империя, като оставя паметници. По време на управлението на управлението му Римската империя преживява 21 години в мир и благоденствие. Посещава 2 пъти долнодунавските земи (118 г.; 123 - 124 г.); укрепва отново (след Траян) Дунавския лимес. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.07.10", "title": "Денят 10 юли в световната история"}
{"url": "http://www.focus-news.net/news/2019/07/10/2678707/denyat-10-yuli-v-balgarskata-istoriya.html", "text": "През 1876 г. - в Букурещ се създава Българско централно благотворително общество (БЦБО). 1879 г. - обявено е военно положение в част от Варненска, Русенска и Търновска губерния за потушаване на разбойничеството. 1949 г. - завършен е строеният шест денонощия в центъра на София мавзолей на Георги Димитров. 1990 г. - тържествено е открито Великото народно събрание във Велико Търново. За председател е избран акад.Николай Тодоров. На тази дата са родени: Серафим Северняк- писател, публицист, журналист; Асен Василев Пападопов –офицер, генерал-майор. На 10 юли умират: Васил Друмев (митрополит Климент Търновски) - деец на националнореволюционното движение; поетът и драматург Иван Радоев. \r\n1998 г. \r\nВ София е създаден Либералнодемократичен съюз от няколко либерални формации с почетен председател експрезидента доктор Желю Желев. \r\nВ новата формация се включват ДПС на Ахмед Доган, Нов избор на Димитър Луджев, Свободната РДП на Кирил Бояджиев и Либералнодемократичната алтернатива. \r\n1997 г. \r\nТридесет и осмото Народно Събрание избира композитора Стефан Димитров за генерален директор на БНТ, Лиляна Попова - за генерален директор на БНР, а Панайот Денев - за генерален директор на БТА. \r\n1994 г. \r\nНа Световното първенство по футбол в САЩ Националният отбор по футбол на България побеждава националния отбор по футбол на Германия и се класира за полуфиналите. \r\n1998 г. \r\nВ София е създаден Либералнодемократичен съюз от няколко либерални формации с почетен председател експрезидента доктор Желю Желев. \r\nВ новата формация се включват ДПС на Ахмед Доган, Нов избор на Димитър Луджев, Свободната РДП на Кирил Бояджиев и Либералнодемократичната алтернатива. \r\n1997 г. \r\nТридесет и осмото Народно Събрание избира композитора Стефан Димитров за генерален директор на БНТ, Лиляна Попова - за генерален директор на БНР, а Панайот Денев - за генерален директор на БТА. \r\n1990 г. \r\nВъв Велико Търново тържествено е открито VІІІ Велико народно събрание, чиято цел е нова Конституция на Р България. За председател е избран академик Николай Тодоров (БСП). \r\n1980 г. \r\nОт 10 до 14 юли на посещение в България е държавният ръководител на Етиопия Менгисту Хайле Мариам. На 14 юли е подписан договор за дружба и сътрудничество между двете страни. Дипломатическите отношения между България и Етиопия са установени през До 1974 г. България поддържа добри отношения на сътрудничество с администрацията на император Хайле-Селасие, който посещава България през 1967 и 1971 г. \r\nСлед свалянето на монархията през май 1974 г. и в периода на вътрешна консолидация през 1974-77 г., двустранните отношения се развиват динамично. Засилва се интензивността на политическите контакти, включително и на най-високо ниво. Тогавашният държавен глава Тодор Живков се е среща с Менгисту Хайле Мариам в София през 1977 г., 1980 г., 1984 г.; в Адис Абеба - през 1978 г. и през 1986 г. в Москва. \r\nПрез 1978 г. в Адис Абеба е подписана Декларация за развитие на отношенията на дружба и сътрудничество, а по време на визитата на Менгисту Хайле Мариам в България през 1980 г. - Договор за дружба и сътрудничество между двете страни. \r\nСлед размяна на ноти, с които се изразява съгласието на двете страни, НС на Р България със закон, приет на 2 октомври 2003 г., прекратява действието на Договора за дружба и сътрудничество. \r\nСлед 1991 г. по време на новото ръководство на Етиопия не са осъществявани политически контакти на държавно и правителствено равнище. \r\n1969 г. \r\nБългария ратифицира договора за неразпространение на ядреното оръжие, подписан на 1 юли 1968 г. в Москва, Лондон и Вашингтон. Политическият договор, подписан от СССР, САЩ, Великобритания и други страни, влиза в сила на 5 март 1970 г. и задължава ядрените държави да не продават ядрено оръжие на други държави, да не помагат за неговото производство или закупуване. Неядрените държави са задължени да не приемат ядрено оръжие, да не го произвеждат, да не търсят и да не приемат помощ за неговото производство. Това се отнася и за взривните ядрени устройства, използвани за мирни цели. Контролът се осъществява с помощта на Международната агенция по атомна енергия (МАГАТЕ). Договорът не ограничава развитието на изследванията, производството и използването на разпадащи се ядрени материали за мирни цели под контрола на МАГАТЕ. \r\n1969 г. \r\nПодновен е Българо-унгарският договор за приятелство, сътрудничество и взаимна помощ, сключен на 16 юли 1948 г. в София. Двете страни се договарят да си сътрудничат в запазването на световния мир и сигурност, да си оказват военна и всякаква друга помощ, в случай че една от тях бъде нападната от друга държава, както и да развиват икономически и културни връзки. \r\n1966 г. \r\nНа връх Ботев е открита телевизионна и УКВ станция. В началото от станцията сe излъчва програмата на Българската Телевизия и двете програми на Българското Радио. През втората половина на `70-те оттук започват да предават II-ра програма на Българската Телевизия, а също III-та и IV-та програми на Българското Радио - „Орфей” и „Знание”. \r\n1959 г. \r\nС постановление на Министерския съвет военните училища се превръщат във висши военни заведения. \r\n1949 г. \r\nЗавършен е строеният шест денонощия в центъра на София мавзолей на Георги Димитров. В него е положено балсамираното тяло на лидера на БКП и герой от Лайпцигския процес (1933). Георги Димитров умира през 1949 г. в санаториума \"Барвиха\" край Москва. Тялото му е изложено в мавзолей в София и е кремирано едва през 1990 г. На 21 август 1999 г., с два взрива е направен опит да се разруши мавзолеят на Георги Димитров. Сградата обаче не рухва и се налага да бъде досъборена с механични средства. \r\nГеорги Димитров е роден на 30 юни 1882 г. Ковачевци, България. \r\nЗапочва политическата си кариера като активист на Българската работническа социалдемократическа партия и Общия работнически синдикален съюз. През 1918 г. е арестуван за антивоенна пропаганда. През 1919 г. е сред организаторите на голяма стачка в железниците. \r\nГеорги Димитров се включва в дейността на Коминтерна и свързани с него организации и подкрепя болшевизацията на БКП. През 1923 г., заедно с Васил Коларов, оглавява инспирираното от Коминтерна Септемврийско въстание и след неговия разгром избягва в Югославия, а оттам в Австрия. Димитров става активист на Комунистическия интернационал (Коминтерна), като достига до поста ръководител на неговото Западноевропейско бюро. \r\nНа 9 март 1933 г., заедно с други комунисти, Георги Димитров е обвинен от нацисткото правителство на Германия в подпалването на Райхстага. Той изнася защитна реч на организирания процес в Лайпциг, в която разобличава фашизма като идеология. След като е оправдан на съдебния процес в Лайпциг, той е екстрадиран от германците в Съветския съюз, където остава до края на Втората световна война. Защитата на Георги Димитров на Лайпцигския процес придобива международна популярност, а самият Георги Димитров се превръща в символ за международното комунистическо движение. Той заема мястото на Васил Коларов като ръководител на Коминтерна от 1935 г. до 1943 г. В Москва той ръководи Международния отдел на ЦК на Комунистическата партия на Съветския съюз и е депутат в съветския парламент от 1937 г. до1945 г. \r\nЗавръща се в България през 1945 г. и оглавява БКП. Провежда насилствена македонизация на населението в Благоевградски окръг. През 1948 г. съветският официоз „Правда“ публикува критична статия за неговите изказвания в полза на Балканската федерация. Георги Димитров умира през 1949 г. в санаториума \"Барвиха\" край Москва. Тялото му е изложено в мавзолей в София и е кремирано едва през 1990 г. \r\n1901 г. \r\nСъстои се учредителният конгрес на Българския женски съюз (БЖС). Първото женско дружество е създадено през 1857 г. в Лом. А през 1901 г. представители на голяма част от женските дружества в страната учредяват Българския женски съюз (БЖС) като национална организация на българските жени. Организацията има за цел да се бори за икономически и политически права на жените, като правото да бъдат избирани за членове на училищните настоятелства и да упражняват адвокатската професия. \r\n1887 г. \r\nСъставено е четиринадесетото правителство на България, начело с Константин Стоилов. \r\n1876 г. \r\nВ Букурещ се създава Българско централно благотворително общество (БЦБО). БЦБО е политическа организация на българските емигранти в Румъния. Основана е на 10 юли 1876 г. в Букурещ като продължение на Българското человеколюбиво настоятелство. За неговото създаване голяма роля изиграва Владимир Йонин - пратеник на славянските благотворителни комитети в Санкт Петербург и Москва, които поемат финансирането на БЦБО. Той е избран и за негов почетен председател. В ръководството на БЦБО са включени също Кириак Цанков, Олимпи Панов, Иван Вазов, Стефан Стамболов и др. Първоначално в неговите редове са включени представители и на революционното течение, и на консервативните среди. Но на Общото събрание (18-22 ноември 1876 г.) превес вземат представителите на второто течение, което се отразява и на духа на изработената програма на БЦБО. В нея се издига идеята за създаване на независима българска държава, но с монархическа форма на управление. Независимо от това БЦБО развива не малка дейност за сплотяване на силите на българското националноосвободително движение след жестокото потушаване на Априлското въстание 1876 г. То не само оказва помощ на пострадалото българско население, но се включва активно и в набирането на български доброволци за Сръбско-турската война 1876 г. Чрез материалната подкрепа на славянските комитети в Русия то поема и издръжката на завърналите се в Румъния българи след участието им във войната. За пропагандиране на своите цели и привличане на европейското обществено мнение в защита на българския народ БЦБО ползва в. \"Нова България\", издаван от Христо Ботев. След обявяване на Руско-турската освободителна война 1877-1878 г. то се обръща с възвание към българския народ да подкрепи действията на руската армия. Със същото възвание то обявява и прекратяването на своята дейност. На тази дата са родени:   \r\n1944 г. \r\nРодена е Ваня Петкова - българска поетеса. Завършва славянска филология в СУ “Св. Климент Охридски” през 1967 г. От 1974 г. до 1975 г. специализира испански език в Института за чужди езици \"Хосе Марти\" в Хавана. Работи като редактор в списание \"Славейче\" от 1966 г. до 1968 г., преводач в българското посолство в Хартум, Судан от 1969 г. до 1970 г., редактор във външния отдел на вестник \"Литературен фронт\" от 1970 г. до 1973 г. Дебютира с есе и стихотворение през 1959 г. във вестник \"Средношколско знаме\". Превежда поезия от руски , арабски, арменски, сръбски, и френски език. Съставителка на антологията \"Съвременни арабски поети\" през 1968 г. Нейни стихосбирки са : \"Солени ветрове\" през 1965 г., \"Куршуми в пясъка\" през 1967 г., \"Привличане\" през 1967 г., \"Грешница\" през 1968 г., \"Предсказание\" през 1970 г., \"Черната гълъбица\" през 1972 г., \"Кестенова любов\" през 1973 г., \"Обратна река\" (1976 г.), \"Обет за мълчание\" (1979 г.), \"Venceremos Behceremos. Лирически есета за Куба\" през 1980 г., \"Синята книга\" през 1980 г., \"Триптих\" през 1980 г., \"Гръм\" през 1984 г., \"Цигански романс\" през 1984 г., \"Земетресение\" през 1988 г., \"Прощаване\" през 1989 г. и други. \r\n1930 г. \r\nВ Горна Липница, Великотърновско, е роден Серафим Северняк (1930 - 1988). Серафим Северняк е писател, публицист, журналист. Завършва “Българска филология” в СУ “Св. Климент Охридски” през 1951 г. Заместник–главен редактор е на списание “България”, редактор е в списание “Пламък” (1956 - 1962), драматург е на ДМТ “Стефан Македонски” (1962 - 1964) и на Сатиричния театър в София (1964 - 1966). От 1966 г. до 1970 г. е главен редактор на редакция “ЛИК” в БНТ. В периода 1971 - 1975 е първи заместник–главен редактор на вестник “Литературен фронт”, след което до 1988 г. е главен редактор на списание “Отечество”. Умира на 24 май 1988 г. в Хавана, Куба. \r\n1920 г. \r\nРоден е Светомир Тодоров Иванчев - български езиковед. През 1944 г. завършва славянска филология в СУ “Св. Климент Охридски” и специализира във Варшава и Краков от 1958 г. до 1959 г. Професор е по славянско езикознание в СУ “Св. Климент Охридски”от 1970 г. Чете лекции в университети в Прага, Упсала и Страсбург. Директор е на Института за български език към БАН от 1976 г. до 1977 г. и генерален секретар на Българския национален комитет на славистите от 1976 г. Светомир Иванчев е главен редактор на списание \"Съпоставително езикознание\". Изследователските му интереси са в областта на славянската аспектология, езиковите контакти между български и чешки език, балканистиката и други. Превежда произведения на Я. Хашек и К. Чапек. \r\n1896 г. \r\nРоден е Анастас Стоянов Бешков – български географ, академик. \r\nПрофесор е по икономическа география в СУ “ Св. Климент Охридски” от 1937 г. до 1964 г. Председател е на Българското географско дружество от 1948 г. до 1964 г. Автор е на съчиненията: \"Транспортният проблем в Добруджа\" през 1951 г., \"Икономическа география на балканските страни\" през 1951 г., \"География на промишлеността, селското стопанство и транспорта\" през 1957 г. Отговорен редактор и съавтор е на монографията \"География на България\". \r\n1879 г. \r\nРоден е Никола Маринов (Н. М. Абаджиев) – български художник. През 1903 г. завършва Художествената академия в Торино при Дж. Гросо. В периода 1907 - 1921 г. е учител в София. От 1921 г. е професор по живопис в Художествената академия, от 1935 г. до 1937 г. и неин директор. Рисува битови картини, портрети, пейзажи, стенописи. Маринов е първият български художник, използващ акварела в творчеството си. Негови произведения са “Връщане от кладенеца” (ок. 1915 - 1921 г., НХГ), “Към извора” (1920 г.), “Селянки на пазар” (ок. 1921 г., НХГ), “Връщане от полето” (1922 г.), “Ханджийката” (1923 г., НХГ), “Седнали селянки” (ок. 1925 г., НХГ), “Селско момиче” (ок. 1927 г., НХГ), “Мома със стомна” (1941 г., НХГ), “Селянки” (1942 г., НХГ). Сериозни успехи постига в портретите Pia (портретна скица на жена, 1908 г., НХГ), “Портрет на жената на художника” (ок. 1908 - 1915 г., НХГ; ок. 1910-1915 г., НХГ; ок. 1919 г., НХГ), “Майка с дете” (ок. 1920 г.), “Танцувачка” (1921 г., НХГ), “Магда” (ок. 1921 г.) и много др. \r\n1864 г. \r\nРоден е Асен Василев Пападопов – български офицер, генерал-майор (от 14 февруари 1914 г). Той завършва Военното училище в София през 1885 г. и Генералщабната академия в Торино, Италия . Участва в Сръбско–българската война от 1885 г. Служи в Генералния щаб и Военното министерство през 1900 г. От 1909 г. до 1911 г. е военно аташе е във Виена. През Междусъюзническата война е началник-щаб на обединените IV и V армии, които спират настъплението на съюзниците - сърби, гърци, черногорци, при Калиманци и река Брегалница. По време на Първата световна война е началник на шеста пехотна Бдинска дивизия, от състава на Първа армия, която нанася главния удар срещу сръбската армия в Сърбия и Македония през 1915 г. На тази дата умират: \r\n1994 г. \r\nВ София умира поетът и драматург Иван Радоев (1927 - 1994). От 1954 г. до 1955 г. е редактор във вестник \"Стършел\", а от 1957 г. до 1958 г. във в. \"Български воин\". Драматург е на Народната опера в София от 1963 г. до 1968 г., главен редактор е в Българска телевизия от 1969 г. до 1970 г., драматург е на театър \"София\" през 1973 г. Член е на СБП. Стихосбирки: \"Пролетно разсъмване\" и \"Баладична поема\" . В началото на `60-те години се утвърждава като един от създателите на лиричната драма в съвременната българска литература. Негови са пиесите \"Светът е малък\", \"Голямото завръщане\", \"Юстинианова монета.\" Някои от пиесите му са поставяни в театъра, радиото и телевизията на СССР, Унгария, Чехословакия, Куба. Негови стихотворения са преведени на руски , чешки , румънски, френски, английски, гръцки, полски, унгарски и други езици. Иван Радоев пише съчиненията: \"Шумят знамената\" (1951), \"Израстват хора\" (1952), \"Пролетно разсъмване\" (1953), \"Китайчето Хао Ли\" (1954), \"Димо, Димо ле\" (1956), \"Стихотворения\" (1958), \"Над морското равнище\" (1970) и други. \r\n1970 г. \r\nУмира Веселин Георгиев Стайков – български художник - график и живописец. През 1932 г. завършва живопис в Държавната художествена академия в София при Ц. Тодоров. Учи факултативно графика при В. Захариев Стоянов, специализира живопис в Италия през 1940 г. при Ф. Карена. Работи в държавната печатница в София през 1933 г., дълги години е консултант към Министерството на съобщенията (1944 - 1970 г.). Преподава във Висшия институт за изобразителни изкуства в София от 1946 г. до 1951 г. и от 1958 г. до 1970 г. Професор е от 1960 г. От 1962 г. до 1964 г. е декан на Изящния факултет на института. Член е на ръководството на Съюза на българските художници и негов секретар от 1955 г. до 1956 г. Автор е на творбите: “Букова гора” през 1925 г., “Созопол” през 1929 г., “Улица във Флоренция” през 1940 г., “Автопортрет” през 1945 г., “Милка” през 1946 г., “Черна ваза с цветя” през 1948 г., “Пейзаж от Драгалевци” през 1956 г., “Из Китай” през 1958 г., “Париж - мост над Сена” през 1965 г. и други. Графичните му композиции: - “Строеж” през 1932 г., “Градът” през 1934 г., “Рибари” през 1934 г., “Мелник” през 1937 г., “Банско” през 1937 г., “Каменари” през 1938 г., “Старият дъб” през 1939 г.. Създава серията “Крали Марко” от 1938 г. до 1939 г.; използва техниката на офорта при живописното третиране на преходите между различните планове - “Лодки” през 1947 г. “Слънчогледи” през 1947 г., “Пейзаж със снопи” през 1955 г., “Зима” през 1956 г.; литографии - “Край Созопол” през 1952 г., “Лодки” през 1953 г., “Мелник” през 1967 г.. Работи гравюри на дърво - “Възстановяване” през 1950 г., “Язовир “Кърджали” през 1963 г. и други. След втората половина на 50-те години създава по-синтетични по форма графики - “Китайски цикъл” през 1958 г., “Мелнишки пейзаж” през 1967 г. и други. Автор е на приложна графика (пощенски марки), на графични портрети на Паисий Хилендарски, Л. Каравелов, Г. С. Раковски, П. Берон, Х. Димитър, Ф. Тотю, Ст. Караджа и други, на статии по проблемите на графиката и графичното изкуство. \r\n1901 г. \r\nУмира Васил Друмев (митрополит Климент Търновски) - деец на националнореволюционното движение, висш духовник, общественик и държавник, изтъкнат писател, един от основателите на Българското книжовно дружество (дн. БАН) и негов председател (1898 г.). Роден е около 1840 - 1842 г. в Шумен. Първоначално учи в родния си град при С. Доброплодни и С. Филаретов, след това (с прекъсване) продължава образованието си в Одеската духовна семинария. Попада под благотворното влияние на Г. С. Раковски, взема участие в Първата българска легия в Белград (1861 г.), където се отличава в боевете с турския гарнизон в сръбската столица. Сближава се с В. Левски, Ст. Караджа и други български революционери. След разпускането на легията в 1862 г. се прехвърля в Русия, където продължава образованието си в Киевската духовна семинария. През 1869 г. се установява в Браила и участва в основаването на Българското книжовно дружество. През 1873 г. е ръкоположен за йеродякон, а през следващата година е повишен в епископски сан под името Климент Браницки. Става заместник на русенския митрополит в Тулча. След Освобождението заема длъжността ректор на Петропавловската духовна семинария край Лясковец. През 1884 г. е избран за търновски митрополит. Заедно с това участва дейно и в обществено-политическия живот на Княжеството: е избран за депутат в Учредителното събрание 1879 г. и в Първото Велико народно събрание (1879 г.), възглавява българските правителства през 1879 - 1880 г. и 1886 г. Като изтъкнат русофил се противопоставя открито на външнополитическия курс на Регентството (1886 - 1887 г.), на първия стамболовистки режим (1887 - 1894 г.) и на княз Фердинанд I, за което е подлаган на репресии и пресвледвания. Ползващ се с доверието на руските политически кръгове, през лятото на 1895 г. възглавява българската парламентарна делегация в Петербург със задача да действа за помиряване на двете държави, които прекъсват официалните си отношения още през ноември 1886 г. Мисията завършва с успех. Виждайки, че и след това княз Фердинанд I не променя своето отношение към Русия, дълбоко съжалява за действията си през 1895 г., тъй като с тях допринася и за признаването на Кобурга за законен български владетел. \r\nКато писател Васил Друмев става родоначалник на българската белетристика. Автор е на първата българска оригинална повест \"Нещастна фамилия\" (1860 г.). Други по-важни негови произведения са: \"Ученик и благодетели или чуждото си е чуждо\" (1864 г.), драмата \"Иванку, убиецът на Асеня I\" (1872 г.) и пр. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.07.10", "title": "Денят 10 юли в българската история"}
{"url": "http://www.focus-news.net/news/2019/07/10/2678708/api-trafikat-v-tunel-echemishka-na-am-hemus-shte-se-izvarshva-dvuposochno-v-trabata-za-sofiya-zaradi-planiranoto-uchenie.html", "text": "От 9.00 часа до 15.00 часа ще бъде спряно движението в тръбата за Варна на тунел „Ечемишка“ на АМ „Хемус“. Това съобщиха от пресцентъра на  Агенция „Пътна инфраструктура“ . Трафикът ще се извършва двупосочно в тръбата за София. Ограничението е за провеждането на съвместно учение на МВР - Главна дирекция „Пожарна безопасност и защита на населението“, на Агенция „Пътна инфраструктура“, Държавна агенция „Безопасност на движението по пътищата“, Областна администрация и общините на територията на София област, Центъра за спешна медицинска помощ, Българския Червен кръст и доброволци. Целта е повишаване на готовността за действие на силите и средствата от Единната спасителна система за реагиране при бедствия и извънредни ситуации.  \r\nВ учението ще се симулира тежка пътна катастрофа с жертви и пожар в съоръжението. За провеждането му в София пристигат експерти от Швейцария, които са едни от най-добрите в Европа при справянето с кризисни ситуации в тунели.  \r\nСимулацията, която ще бъде направена в „Ечемишка“, е за инцидент между лека кола и товарен автомобил с последващ пожар на около 200 от изхода на съоръжението в посока Варна. Шофьорите на двата автомобила загиват на място, а пътнически микробус, преминаващ покрай пожара катастрофира на около 120 м след него. Следва и верижна катастрофа между 5 леки автомобила на 400 м от изхода на тунела в посока Варна. В превозните средства има пострадали и затиснати пътници.   \r\nПри учебната ситуация ще се проведат действия за гасене на пожара и спасяване на хората. На пострадалите ще бъде оказана първа медицинска помощ, психологическа подкрепа на място и транспортиране до болнично заведение. Ще бъде създадена временна организация за регулиране на движението в района на произшествието, управление на светофарната уредба, вентилационната система, създаване на временна организация на движението и др. Очаква се в симулацията да участват над 50 души и специализирана техника. \r\nСъвместното учение на МВР и АПИ ще се проведе в ремонтираната през 2017 г. тръба за Варна на тунел „Ечемишка“ на АМ „Хемус“. Съоръжението е с дължина 775 м и е в експлоатация от 1984 г. Сега тръбата е с модерни системи за пожароизвестяване, вентилация, видеонаблюдение, светофарна уредба, осветление и система за светлинно водене, с които се осигуряват безопасност на пътуването и възможност за бърза реакция при инцидент.", "date": "2019.07.10", "title": "АПИ: Трафикът в тунел „Ечемишка“ на АМ „Хемус“ ще се извършва двупосочно в тръбата за София заради планираното учение"}
{"url": "http://www.focus-news.net/news/2019/07/10/2678712/pp-abv-organizira-diskusionna-sreshta-v-yambol-na-tema-da-dadem-shans-na-zhivotnovadstvoto-v-strandzha-sakar.html", "text": "ПП АБВ организира дискусионна среща в Ямбол на тема: „Да дадем шанс на животновъдството в Странджа-Сакар“. Това съобщиха от пресцентъра на  партията . Събитието е по инициатива на областните ръководства на ПП АБВ в Ямбол, Бургас и Стара Загора. Срещата ще се проведе от 11.00 часа в гр. Ямбол в хотел „Диана Палас“. \r\nВ дискусията е предвидено участие на фермери-животновъди от региона, областните дирекции по земеделие, експерти от ЦОРХВ, университетски учени, както и представители на МЗХГ, БАБХ и браншови организации.", "date": "2019.07.10", "title": "ПП АБВ организира дискусионна среща в Ямбол на тема „Да дадем шанс на животновъдството в Странджа-Сакар“"}
{"url": "http://www.focus-news.net/news/2019/07/10/2678715/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 10 юли. Това съобщиха от пресцентъра на  дружеството . \r\nВъв връзка с изпълнение на инвестиционен проект за подмяна на уличен водопровод на ул. „Райко Жинзифов“ в кв. „Крива река“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Яков Крайков“ от ул. „Виктор Григорович “ до ул. „Добрила“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Яков Крайков“ ъгъла с ул. „Ами Буе“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с изграждане на сградно водопроводно отклонение на ул. „Свищов“ в жк. „Банишора“ се налага спиране на водоподаването от 09.30 до 18.30 часа на клиентите на „Софийска вода”, живеещи в района на: ул. „Свищов“, ул. „Яворова чука“, ул. „Враня“ от ул. „Свищов“ до ул. „Опълченска“, бул. „Сливница“ от ул. „Калофер“ до ул. „Опълченска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Свищов“ ъгъла с ул. „Враня“.  \r\nВъв връзка с прекъсване на сградно водопроводно отклонение на ул. „Тодор Пеев“ във вилна зона „Симеоново - Драгалевци“ се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Тодор Пеев“ от №8 до ул. „Горска ела“ и по ул. „Йоасаф Бдински“ от  ул. „Митрополит Партени Зографски“ до  ул. „Тодор Пеев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дядо Йоцо“ ъгъла с ул. „Тодор Пеев“. \r\nВъв връзка с реконструкция на уличен водопровод на ул. „Доброславско шосе“ в с. Доброславци се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Липа“ – бивш стопански двор; ул. „Градина“ от ул. „Бунтовник“ до ул. „Житенски път“; ул. „Царско село“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Липа“ пред бивш стопански двор. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.07.10", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/07/10/2678716/dobrich-dvizhenieto-po-pat--7105-dobrich-s-balik-tryabva-da-se-osashtestvyava-s-povisheno-vnimanie-poradi-remontni-deynosti.html", "text": "Поради ремонтни дейности ще бъде затворен за движение участък от улица „Никола Петков“ в Добрич, предаде кореспондент на  Радио „Фокус” – Варна . Затворен е участъкът от ул. „Росица“ до бившето СОУ „Дора Габе”. По тази причина автобусите на градски транспорт по линии 124, 170, 203, 233 и 301 и автомобилите ще се движат по ул. „Жк. „Дружба III“. В Добрич продължава ремонтът по част от бул. „Добруджа“, в участъка от кръстовището на бензиностанцията в посока кв. „Рилци“. Временната организация на движение на автомобили важи до приключване на планираните дейности.  \r\nОстава ограничението на движение на МПС над 10 тона по път I-9 в участъка от село Кранево в посока  Варна. Обходният маршрут е през селата Кичево и Оброчище. Движението по път III-7105 Добрич – с. Балик трябва да се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Ремонтът се очаква да приключи до края на юли. Няма въведени промени в движението на автомобили в областта по републиканската пътна мрежа.  \r\nЖулиета НИКОЛОВА", "date": "2019.07.10", "title": "Добрич: Движението по път III-7105 Добрич – с. Балик трябва да се осъществява с повишено внимание поради ремонтни дейности"}
{"url": "http://www.focus-news.net/news/2019/07/10/2678713/bsp-sofiya-organizira-obsazhdane-na-plana-za-borisovata-gradina-s-avtora-na-proekta-arh-atanas-kovachev.html", "text": "БСП – София организира обществено обсъждане на плана за Борисовата градина с участието на автора на проекта арх. Атанас Ковачев. Това съобщиха от пресцентъра на  БСП - София . \r\nСтоличните социалисти считат, че е необходимо максимален брой софиянци да се запознаят с идеите на проектантския екип и да дадат своите предложения за развитието на Борисовата градина, защото този парк е от общоградско значение. \r\nДискусията ще се състои от 18.00 часа в залата на Градския съвет на БСП – София на ул. „Леге“ 10, етаж 1.", "date": "2019.07.10", "title": "БСП – София организира обсъждане на плана за Борисовата градина с автора на проекта арх. Атанас Ковачев"}
{"url": "http://www.focus-news.net/news/2019/07/10/2678719/plovdiv-parvoto-izdanie-na-festivala-plovdiv-world-fest-shte-se-provede-v-grada.html", "text": "Първото издание на фестивала „Plovdiv World Fest“ ще се проведе в града. Това съобщиха за  Радио „Фокус“ – Пловдив  от Фондация „Пловдив 2019“. Концертите са с вход свободен и започват от 20.00 часа, когато на сцената на Римския стадион в Пловдив, ще се качат българската група Outhentic със съчетание от автентичен български фолклор с джаз, фънк и груув елементи. Във втората фестивална вечер, на 11 юли, отново от 20.00 часа “Tango Cats” и “Banda Del Padre, ще потопят присъстващите в тангото и испанската музика. Фестивалът ще закрият музикантите от българската фламенко/уърлд група – Banda Del Padre. \r\nСъбитието е част от официалната програма на „Пловдив – Европейска столица на културата 2019“.", "date": "2019.07.10", "title": "Пловдив: Първото издание на фестивала „Plovdiv World Fest“ ще се проведе в града"}
{"url": "http://www.focus-news.net/news/2019/07/10/2678717/veliko-tarnovo-konferentsiya-za-polzite-ot-energiynata-efektivnost-organizirat-v-grada.html", "text": "Конференция за ползите от енергийната ефективност в промишлените предприятия организират в старата столица. Основен инициатор на събитието е Агенцията за устойчиво енергийно развитие (АУЕР). Това съобщи за  Радио „Фокус“ – Велико Търново  Светослав Стефанов, експерт „Комуникация, информация и логистика“ в Областен информационен център – Велико Търново. В рамките на форума ще бъдат разяснени възможностите за пазарно реализиране на мерки по енергийна ефективност и използване на енергия от възобновяеми източници. Експерти ще представят и ползите от придобиване на удостоверения за енергийни спестявания. „Лектори на събитието ще бъдат опитни експерти, познаващи в детайли нормативната база в сферата на енергийна ефективност и практиката по нейното прилагане. Конференцията се  реализира  по  проект „Повишаване на информираността и капацитета на българските предприятия за реализиране на дейности и мерки по енергийна ефективност и създаване на бизнес модел за подпомагане на схемата за задължения за енергийни спестявания и свързаните с нея дейности“, финансиран със средства по Оперативна програма „Иновации и конкурентоспособност“ 2014-2020 г.“, допълни още Стефанов. Той подчерта и, че форумът ще е еднодневен. Ще се проведе в конферентната зала на хотел „Премиер“ и ще започне в 9.00 часа. Участието е безплатно като се изисква предварително записване. \r\nОсвен във Велико Търново информационни кампании, за повишаване на енергийната ефективност в промишлените предприятия, ще бъдат проведени в периода 9-17 юли и в градовете Пловдив, Бургас, Варна, София и Враца. \r\nЛуиза ТРАНЧЕВА", "date": "2019.07.10", "title": "Велико Търново: Конференция за ползите от енергийната ефективност организират в града"}
{"url": "http://www.focus-news.net/news/2019/07/10/2678714/zapochva-zapisvaneto-na-prietite-studenti-na-parvo-klasirane-v-unss.html", "text": "Всички места по плановия прием на студенти в УНСС са запълнени на първото класиране с резерви, обявено на 9 юли. Това съобщиха от пресцентъра на  УНСС . Резултатите са обявени в сайта на УНСС и чрез SMS до кандидат-студентите. Срокът за записване или потвърждаване за следващите класирания е днес до 13 юли. Второто класиране е на 16 юли. \r\nНай-предпочитаните професионални направления и поднаправления (в които са включени 43 бакалавърски специалности), посочени на първо място, са „Финанси, счетоводство и контрол“, „Икономика и бизнес“, „Икономика на инфраструктурата“ и „Право“. \r\nПрез новата учебна година в УНСС ще бъдат приети 3140 първокурсници в държавна поръчка в редовна и дистанционна форма на обучение.", "date": "2019.07.10", "title": "Започва записването на приетите студенти на първо класиране в УНСС"}
{"url": "http://www.focus-news.net/news/2019/07/10/2678720/nimh-oranzhev-kod-za-obilni-valezhi-s-gramotevitsi-e-v-sila-za-7-oblasti-v-stranata-a-zhalt-za-21.html", "text": "Оранжев код за обилни валежи с гръмотевици е обявен в 7 области, а жълт код ще има в 21, сочи справка на  сайта на НИМХ . Предупреждението за оранжев код важи за областите: Благоевград, Смолян, Кърджали, Хасково, Ямбол, Бургас и Варна. В тези райони ще има валежи и гръмотевични бури, по-интензивни в следобедните часове и през нощта срещу четвъртък. Очаква се до четвъртък сутринта на места количествата на валежа да достигнат 40 – 80 л./кв.м., възможни са наводнения на имоти и в транспортната мрежа. Също така са възможни и прекъсвания в електроснабдяването, комуникациите и водопреносната мрежа. Поради опасното време е възможна частична евакуация. Шофьорите трябва да внимават заради опасности при шофирането заради намалена видимост и аквапланинг. \r\nЖълт код за валежи важи за областите: Видин, Монтана, Враца, Плевен, Ловеч, Габрово, Велико Търново, Русе, Търговище, Разград, Шумен, Силистра, Добрич, Сливен, Стара Загора, Пловдив, Пазарджик, София област и град, Перник и Кюстендил. В тях ще има валежи от дъжд и гръмотевична дейност. Очакваните количества дъжд ще са между 15 и 30 л./кв. м, на отделни места до 30 – 40 л./кв. м поради опасността от обилни валежи има възможност за локални наводнения и прекъсване на дейности на открито. Шофьорите трябва да внимават заради опасности при шофирането заради намалена видимост и аквапланинг.", "date": "2019.07.10", "title": "НИМХ: Оранжев код за обилни валежи с гръмотевици е в сила за 7 области в страната, а жълт - за 21"}
{"url": "http://www.focus-news.net/news/2019/07/10/2678722/dobrich-priblizitelno-93-mln-lv-sa-realiziranite-noshtuvki-ot-turisti-prez-minalata-godina-v-albena.html", "text": "Приблизително 93 млн. лв. са реализираните нощувки от туристи през миналата година в Албена. Данните са на Министерство на туризма. Те бяха представени на официалното откриване в курорта на хотел от престижната немска верига „Маритим“, предаде кореспондентът на  Радио „Фокус” – Варна . „Маритим Парадайс Блу“ е първият в Източна Европа от тази верига. Тя има хотели в много точки по света. 33 са хотелите в Германия, има също в Китай, Малта, Полша, Холандия, Испания и други страни. Стъпването й на родна земя е несъмнено признание за високото качество и прецизност на обслужването в Приморска Добруджа. По думите на Радосвет Радев, председател на Борда на директорите на ваканционното селище, Албена от години е любимо място за отдих на българските туристи. Тази година курортът ще отбележи 50-годишен юбилей. Освен това тя преминава и под знака на авторитетното отличие „Европейски курорт на спорта“. През миналата година в Албена са пренощували близо 266 хиляди туристи, което бележи ръст спрямо предходната година с 6%. Ръст се отчита и в броя реализирани нощувки през 2018-та – 1,5 млн. По време на церемонията по официалното откриване на хотела от световната верига бе отбелязано, че Министерство на туризма и бизнесът у нас работят заедно за привличане на туристи от по-висок клас. Засилващият се интерес от страна на чуждестранни инвеститори е доказателство, че в България се предлага по-висок клас обслужване на туристите. От години ваканционното селище участва активно в туристически борси по света. Министерство на туризма приветства този подход, защото той прави марката разпознаваема на световния пазар.  \r\nЖулиета НИКОЛОВА", "date": "2019.07.10", "title": "Добрич: Приблизително 93 млн. лв. са реализираните нощувки от туристи през миналата година в Албена"}
{"url": "http://www.focus-news.net/news/2019/07/10/2678723/kardzhali-ogranicheno-e-dvizhenieto-na-mps-nad-15-tona-po-pat-chernoochene-kardzhali-v-posoka-oblastniya-grad.html", "text": "Ограничено е движението на тежки автомобили над 15 т по път Черноочене – Кърджали в посока Кърджали. Това съобщиха за  Радио „Фокус“  от ОПУ - Кърджали. Обходните маршрути са за: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\nНа 14 юли изтича едномесечният срок от обнародване в „Държавен вестник“ бр. 47 по ЗУТ проект за подробен устройствен план на обект Републикански път  І-5 „Обходен път на град Кърджали“ участък от км 334 + 447 до км 349 + 422, в землището на град Кърджали, в който заинтересованите лица могат да се запозная и да направят писмени възражения, предложения и искания до дирекция “АСУТ”.  \r\nДарина ДЕЕНИЧИНА", "date": "2019.07.10", "title": "Кърджали: Ограничено е движението на МПС над 15 тона по път Черноочене – Кърджали в посока областния град"}
{"url": "http://www.focus-news.net/news/2019/07/10/2678721/mariya-georgieva-chez-razpredelenie-balgariya-proektat-zhivot-za-ptitsite-e-prodalzhenie-na-politikata-za-opazvane-na-biologichnoto-raznoobrazie.html", "text": "Проектът „Живот за птиците“ е продължение на политиката на ЧЕЗ Разпределение България за опазване на биологичното разнообразие. Това каза в интервю за сутрешния блок  „Добро утро, България“  на  Радио „Фокус“  Мария Георгиева, ръководител на проекта от страна на ЧЕЗ Разпределение България. „Целите ни са опазване на застрашени видове птици, които са важна част от биологичното ни разнообразие, както и намаляване на прекъсванията на електрозахранването, свързани с аварийни ситуации, често причинени от птици или запалване на гнезда. Много активно работим в тази посока“, заяви Мария Георгиева. В рамките на проекта в област Враца са извършени теренни проучвания. „Тази година стартираме реалните дейности по монтаж на различни технически мерки, които се предприемат за обезопасяване на мрежата. Организират се и инициативи, свързани с популяризиране на проекта – изрисуване на част от разпределителните касети в града“, обясни ръководителят на проекта „Живот за птиците“. Мария Георгиева допълни, че до момента са изрисувани шест електроразпределителни касети, като към инициативата има голям интерес и се обмисля нейното продължаване. „Рисунките са на млади художници, които са на възраст между 9 и 12 години. Те пресъздават разбирането на децата за връзката между електроразпределителната мрежа и птиците, техният живот и гнездата им“, каза още Георгиева. По думите й дейността насочва вниманието на обществеността имено към проблемите, свързани с опазването на околната среда и биологичното разнообразие. „Ангажирахме и младите таланти на Враца, а и хората, които всеки ден минават покрай електроразпределителните касети, да обръщат внимание и да осъзнават, че работим активно за опазване на биологичното разнообразие, което в региона е разнообразно и е изключително важно да го запазим“, добави Мария Георгиева. \r\nЙоланда ПЕЛОВА", "date": "2019.07.10", "title": "Мария Георгиева, ЧЕЗ Разпределение България: Проектът „Живот за птиците“ е продължение на политиката за опазване на биологичното разнообразие"}
{"url": "http://www.focus-news.net/news/2019/07/10/2678726/dobrich-romanat-misteriyata-b-files-na-mariya-pavlova-shte-bade-predstaven-v-obshtina-kavarna.html", "text": "Романът „Мистерията B-files“ на Мария Павлова ще бъде представен от 17.00 часа в заседателната зала на Община Каварна. Това съобщиха от пресцентъра на  Общината . \r\n„Книгата „Мистерията…” е с оптимистичен завършек, има надежда за утрешния човек”, казва Мария Павлова. „Тя е с отворен край, бих казала тъжно оптимистичен. Да, природата вече съвсем явно ни сигнализира да се спрем. Да, ние уж я чуваме. Но тя просто не е главният ни приоритет… Когато човек е поразен от тежка и нелечима болест, обикновено дълго преди това е имало симптоми, имало е предупредителни сигнали, и той е осъзнавал, че примерно не трябва да пуши, но или не го е правел, или го е правел половинчато, или пак е почвал по старому като се пооправи. „Мистерията B-FILES“ е книга и за тези предупредителни симптоми, идващи от околната среда, за отношението ни към тях… Ако отворите интернет ще прочетете, че ледниците на Арктика и на Антарктика изумително са намалели последните десетилетия. А те са климатици на Земята. Без тях утрешният човек как ще живее? И ще ни прости ли? Дали ако живее в температурен ад ще му е до радост и възторг, ще се отпусне ли и за миг душата му? Нищо не може да върне нечия младост, но точно по същия начин нищо не може да възстанови и тези ледени шапки. Само арогантен и самозабравил се ум може да твърди с лека ръка обратното. Така мисля”, допълва тя.  \r\nТова е роман с много приключения, перипетии и изненади. Смесват се личните мисли, вълнения и надежди с коварно растящия хаос в природата. Сюжетът е изключително динамичен, а главните действащи лица са две – пчелите и хората. Защо бягат от нас пчелите и повличат ли ни със себе си? Обречено ли е всичко или все още има надежда?", "date": "2019.07.10", "title": "Добрич: Романът „Мистерията B-files“ на Мария Павлова ще бъде представен в Община Каварна"}
{"url": "http://www.focus-news.net/news/2019/07/10/2678727/pregled-na-osnovnite-temi-v-starozagorskiya-pechat.html", "text": "„Пребит заради паркомясто в Казанлък издъхна от раните“ е водещо заглавие във  всекидневника „Старозагорски новини“ . Пребит при скандал за неправилно паркиране пред дома му 64-годишен жител на Казанлък почина в болницата след продължила няколкодневна агония. Възрастният Велчо Г. беше намерен към 22:00 часа на 4 юли на метри от жилищната му кооперация в близост до Дома на културата \"Арсенал\" от случайни минувачи. Откаран е в старозагорската УМБАЛ \"Проф. д-р Стоян Киркович\", където неврохирурзи са извършили тежка мозъчно-черепна операция. Въпреки усилията на специалистите пациентът е издъхнал на 7 юли, без да дойде в съзнание. За 24 часа е бил задържан 46-годишен негов съсед, за когото имало данни, че последно е бил засечен да разговаря с жертвата. Задържаният и Велчо били в дългогодишен конфликт, но липсвали преки свидетели на смъртоносната агресия. Задържаният е бил подложен на тест с полиграф от специалистите при Института по криминалистика при МВР, но на този етап нямало противоречия между показанията и записите от детективския уред, коментираха от Окръжна прокуратура - Стара Загора.  \r\nИзчакват се резултатите от съдебно-медицинската експертиза в резултат на какво точно е настъпил леталният изход.  \r\nУчаствали в операцията твърдят, че нараняванията са били от ритници с обувка или друг тъп предмет по главата. Образуваното досъдебно производство за нанесена средна телесна повреда срещу неизвестен извършител е преобразувано в производство за смърт, на този етап няма все още привлечен обвиняем.  \r\n„Молдовците, взривили и ограбили банкомати в Стара Загора и Казанлък, заплакаха в съда“ пише още на страниците на вестника. Сълзи на разкаяние пророниха на подсъдимата скамейка трима граждани на Молдова, задържани на 27 септември м.г. за взривяването на два банкомата в Казанлък и Стара Загора, от които задигнали общо 89 890 лв. 30-годишният Александър Хаджи, 24-годишният Василе Морару и 22-годишният Дионисие Коджукару признаха изцяло вината си за стореното на 20 август в Града на розите и на 27 септември в старозагорския квартал \"Железник\" и се съгласиха на съкратено съдебно производство при редуциране на присъдата с 1/3. Младият Морару, чието второ дете се родило, докато бил в ареста, обясни, че участвал в грабежите от... глупост. Коджукару пък помоли за снизхождение, защото се включил в бандата от... бедност. В хода на досъдебното производство са събрани данни, включително и чрез Интерпол, че тройката е съпричастна към взривяването на банкомат във Франкфурт (Германия) и грабеж в Италия, седмица преди да влязат за втори път в България. Изправени пред документите, чужденците макар и с половин уста признаха, че са имали \"вземане-даване\" със съдебните институции и криминалистите в родината си и в двете страни от ЕС. Представителят на държавното обвинение поиска съдът да присъди наказания над средните за двата вида престъпления (4 и 9 години затвор) поради превес на отежняващите вината доказателства: големи размери на нанесените щети по банкоматите и помещенията (109 000 лв.) и кражба на финансови средства в голям размер - близо 90 000 лв. Служебните защитници пък развиха тезата, че клиентите им в изключително висока степен (над 90 процента) са спомогнали на разследващите да разплетат двата казуса. Освен това молдовците се кълнели в Бог и децата си, че повече няма да стъпят в България и никога повече няма да прибягват до балоните с ацетиленов газ, които използвали да взривят банкоматите. Според адвокатите липсвали достатъчно доказателства за престъпна дейност в Германия и Италия, а най-възрастният Хаджи имал зад гърба си само една пробация заради пътно произшествие през 1998 г. И тримата нямали никакви средства, наложило се, докато чакат насрочване на делото, адвокатите да им купуват дори четки и паста за зъби.  \r\nСъдът в Стара Загора отказа да приеме гражданските искове на пострадалите страни: банка, собственици на магазини и притежатели на сгради, където са били монтирани банкоматите, за да не се бави наказателният процес. Според криминалистите от ОД на МВР - Стара Загора, бързото задържане на тримата молдовци (часове след взрива на улица \"Младост\" 65 в квартал \"Железник\") станало възможно след засечен телефонен разговор между Хаджи и живееща в Пловдив негова сънародничка, която била следена заради взривен на 11 юли м.г. банкомат в тамошния квартал \"Тракия\". По този случай в ареста беше прибран още един молдовски гражданин Евгений Неделев. Нямало обаче доказателства, че родените в село Борогани, Леовски район Хаджи, Коджукару и Морару са действали заедно с 29-годишния Неделев, който на 4 юни т.г. бе осъден в Пловдив на 6 години и 8 месеца затвор при първоначален строг режим на изтърпяване. Не се установил и начинът, по който тримата са се сдобили с леките автомобили БМВ и \"Нисан\", ползвани за акциите им в Казанлък и Стара Загора. Първите откраднати пари (31 190 лв.) отдавна били пропилени, а втората плячка (58 690 лв.) била обърната в евро, паунди и румънски леи, част от която бе намерена в спрения за проверка автомобил на монумента \"Скобелева майка\" в Пловдив, а другата - в джобовете на Хаджи. Не са събрани доказателства кога и къде българските левчета са били обменени и в кое чейндж бюро е станало това. Късно следобед на 9 юли тричленен състав при Окръжен съд - Стара Загора, с председател Красимира Дончева постанови ефективни присъди от по 4 години и 8 месеца затвор при първоначален общ режима на изтърпяване и за тримата подсъдими. Размерът е в резултат на редукция с 1/3 на първоначалното 7-годишно наказание. Приспадат се прекараните в ареста 10 месеца от задържането до влизането на присъдата в действие. Молдовците ще трябва да заплатят по 2 051 лв. за направените от МВР разходи по досъдебното производство. Препотвърдена е постоянната мярка за неотклонение \"задържане под стража\". Присъдата подлежи на обжалване или протест в 15-дневен срок пред Апелативен съд - Пловдив. На този етап от прокуратурата и защитата не коментират дали ще се възползват от законовата възможност.  \r\n„Ментета \"Цептер\" отново се пласират в Града на липите“ е друго заглавие във всекидневника.   \r\nПозабравена през последните години измама на улицата със скъпи домакински прибори на известна световна марка е задействана отново в Стара Загора, алармираха в социалните мрежи пострадали.  \r\nСпоред разказите им в схемата са включени двама млади мъже, представящи се за унгарски граждани, които предлагат на случайно подбрани \"клиенти\" възможност да станат притежатели на тенджери, тигани, подноси, прибори и други лъскави вещи с марката \"Цептер\" на изключително атрактивна цена, в пъти по-малка от тази в магазинната мрежа.  \r\nПредтекстът за \"бонуса\" е уж закриване на старозагорското представителство и необходимостта от експресната разпродажба на стоката, при това направо на... загуба. Репортерска проверка в представителството на компанията в Стара Загора установи, че нямат намерение нито да затварят, нито пък да продават приборите на цени под себестойността им. Според тях ставало въпрос за измамници (най-вероятно или румънци, или араби), които чрез този повече от агресивен подход на улицата се опитват да пробутат ментета. Вече имало няколко случая, когато закупили такива съдове старозагорки, останали неприятно изненадани, че тиганите и тенджерите с уж сребърно и златно покритие, и тефлон на дъното буквално се разпадат при минимално загряване. Схемата е идентична с предлагането на \"маркови\" парфюми на улиците с тази разлика, че там едно шишенце \"Нина Ричи\" или \"Кристиан Диор\" се предлагат за по десетачка, а в случая с \"Цептер\" цената е поне 250 - 300 евро, като нормата на печалба е съизмерима с оръжейната търговия, коментират специалистите. Точно тя позволявала на измамниците да използват скъпи автомобили и елегантни дрешки при зарибяването на мераклиите за евтин лукс.", "date": "2019.07.10", "title": "Преглед на основните теми в старозагорския печат"}
{"url": "http://www.focus-news.net/news/2019/07/10/2678718/makfaks-dachich-prizna-che-e-sgreshil-no-borisov-iska-publichno-izvinenie.html", "text": "Сръбският министър на външните работи Ивица Дачич призна, че е сгрешил, когато определи като неуместно изявлението на българския премиер Бойко Борисов, отнасящо се до Косово и испанския политик Хосеп Борел, който е номиниран за поста на Върховен представител на ЕС по въпросите за външната политика и политиката на сигурност, това предава македонската агенция  “Макфакс“ .  \r\n„Премиерът Борисов всъщност отговаря на въпрос дали Брюксел би бил пристрастен, тъй като Испания не признава Косово. Това за мен променя същностно неговата позиция“, заяви Дачич, цитиран от агенцията. „С България искаме добри отношения, приятелски и съюзнически, защото това е в интереси и на двете държави“, убеден е първият дипломат на Белград. \r\nВъпреки това обаче, коментира медията, Борисов все пак поиска публично извинение от Дачич. \r\n„Вчера си позволиха да привикат нашия посланик и да го му заявят, че моето отношение не е неуместно. Дачич сега ще види какво значи неуместно отношение“, заяви Борисов. „До вчера бях с най-добри намерения, но те си позволиха това… Докато не ми се извини, не ме интересува нито какво казва Александър Вучич, нито думите на Ана Бърнабич“, подчерта Борисов във вторник.    Цанко Цолов", "date": "2019.07.10", "title": "„Макфакс“: Дачич призна, че е сгрешил, но Борисов иска публично извинение"}
{"url": "http://www.focus-news.net/news/2019/07/10/2678728/shumen-remontni-deynosti-se-izvarshvat-v-uchastatsi-ot-patya-vekilski-nikola-kozlevo-i-tsani-ginchevo-nikola-kozlevo.html", "text": "Ремонтни дейности на асфалтовата настилка се извършват в участъка Векилски – Никола Козлево от км 0 до км 12 и в  участъка Цани Гинчево – Никола Козлево от км 8 до км 16, предаде репортер на  Радио „Фокус“ - Шумен . Движението в участъка Каспичан – граница с област Варна при км 375 трябва да се осъществява с повишено внимание поради ремонтни дейности на асфалтовата настилка, както и ръчно косене на храсти и треви. По главен път І-2 Русе - Цар Калоян - Разград - Шумен - Девня - Варна движението в участъка Каспичан – граница с област Варна от км 133 до км 146 трябва да се осъществява с повишено внимание поради полагане на хоризонтална маркировка и частични ремонтни дейности на асфалтовата настилка. Участъкът е сигнализиран с пътни знаци. Пътните настилки в областта са сухи. Видимостта е нормална. Времето е облачно, тихо. \r\nИвелина ИВАНОВА", "date": "2019.07.10", "title": "Шумен: Ремонтни дейности се извършват в участъци от пътя Векилски - Никола Козлево и Цани Гинчево - Никола Козлево"}
{"url": "http://www.focus-news.net/news/2019/07/10/2678733/smolyan-shte-se-provede-publichno-obsazhdane-na-otcheta-za-izpalnenieto-na-byudzheta-na-obshtina-zlatograd-za-2018-g.html", "text": "Публично обсъждане на отчета за изпълнението на бюджета на Община Златоград за 2018 г. ще се проведе от 17.00 часа в заседателната зала на втория етаж в сградата на Общината. Това съобщиха от пресцентъра на  Община Златоград . \r\nНа основание на чл.140, ал.4 от Закона за публичните финанси и чл.43, ал.4 от Наредба № 23 на Общински съвет-Златоград за условията и реда за съставяне на бюджетната прогноза за местните дейности за следващите три години, за съставяне, приемане, изпълнение и отчитане на бюджета на Община Златоград, кметът и председателят на Общинския съвет организират публично обсъждане на отчета за изпълнение на бюджета на Община Златоград за 2018 г. от местната общност.", "date": "2019.07.10", "title": "Смолян: Ще се проведе публично обсъждане на отчета за изпълнението на бюджета на Община Златоград за 2018 г."}
{"url": "http://www.focus-news.net/news/2019/07/10/2678729/v-sofiya-shte-se-provede-zaklyuchitelnata-sreshta-za-razyasnyavane-na-novite-pravila-na-desetata-konkursna-sesiya-na-natsionalniya-inovatsionen-fond.html", "text": "Експерти от Микрофинансиращата институция „Джобс“, част от Групата на Българската банка за развитие, ще представят своите продукти за кредитиране на бизнеса при улеснени условия. Това съобщиха от пресцентъра на  ИАНМСП . От Българската стартъп асоциация също ще запознаят бизнеса с дейността си. \r\nНовите правила на Десетата конкурсна сесия на Националния иновационен фонд бяха разяснени на бизнеса в страната по време на специална информационна кампания. Тя стартира на 1 юли в Монтана и се проведе съвместно с Българската стартъп асоциация и Микрофинансиращата институция „Джобс“ към Българската банка за развитие. Трите организации запознаха с работата си представителите на бизнеса от 9 града в страната – Монтана, Габрово, Велико Търново, Пловдив, Стара Загора, Бургас, Варна и Русе. Информационната кампания ще бъде закрита от 13.00 часа в хотел \"Балкан\" в София. \r\nНаличният финансов ресурс за Десетата конкурсна сесия на Националния инвестиционен фонд е 4.5 млн. лв. Те се отпускат като безвъзмездна държавна финансова помощ за проекти в областта на научноизследователската и развойната дейност. \r\nОт BESCO имат амбицията да са мост между държавата и стартъпите. Представителната организация вече обединява над 400 стартиращи  компании. \r\nЕкспертите от МФИ „Джобс“ пък представят пред фирмите своите кредитни продукти  с гаранционно покритие, реализирани с помощта на съответните гаранционни механизми от страна на Европейския Инвестиционен Фонд. За тях могат да кандидатстват стартиращи микро- и малки предприятия,  включително и земеделски производители.", "date": "2019.07.10", "title": "В София ще се проведе заключителната среща за разясняване на новите правила на Десетата конкурсна сесия на Националния иновационен фонд"}
{"url": "http://www.focus-news.net/news/2019/07/10/2678730/mkdmakedoniya-vreme-e-da-se-kazhe-na-sarbiya-che-tryabva-da-se-prisaedini-kam-nato-smyata-balgarski-evrodeputat.html", "text": "„Дошло е време да се каже на Белград, че европейската интеграция на Сърбия ще започне след като държавата се присъедини към НАТО“, това заяви българският евродепутат и бивш посланик на България в Скопие Александър Йорданов, предава македонското електронно издание  “МКД“ .  \r\nСпоред Йорданов, „членството в ЕС е процес, който може да се случи само ако страните от Западните Балкани гарантират своята безопасност. В тази връзка, Сърбия трябва да се сбогува с идеята да влезе в Съюза ако преди това не стане членка на НАТО“, добави българският политик, чийто думи изданието цитира.  \r\n„На Балканите са важни тези държави, които спомагат за развитието на региона. Това са именно членките на ЕС – България, Гърция и Румъния“, смята Йорданов. „Останалите трябва да сравнят стандартите си с нашите – как ние постигаме такъв успех и влязохме в ЕС, какви реформи сме направили“, каза още евродепутатът, като посъветва балканските политици да бъдат „по-скромни в своите изяви“.   Цанко Цолов", "date": "2019.07.10", "title": "„МКД“(Македония): Време е да се каже на Сърбия, че трябва да се присъедини към НАТО, смята български евродепутат"}
{"url": "http://www.focus-news.net/news/2019/07/10/2678732/dobrich-vremenno-shte-bade-zatvoren-za-dvizhenie-uchastak-ot-ulitsa-nikola-petkov-poradi-remontni-deynosti.html", "text": "Временно ще бъде затворен за движение участък от улица „Никола Петков“ поради ремонтни дейности. Това съобщиха от пресцентъра на  Община Добрич . Дейностите са по проект „Подобряване на връзката с TEN-T мрежата в трансграничния регион Меджидия – Добрич“ ROBG439. Ограничението ще обхване периода от днес до 11 юли 2019 г. включително. Затваря се за движение ул. „Никола Петков” в участъка от ул. „Росица“ до бившето СОУ „Дора Габе”. В тази връзка автобусите на градски транспорт по линии 124, 170, 203, 233 и 301 и автомобилите ще се движат по ул. „Жк. „Дружба III“.", "date": "2019.07.10", "title": "Добрич: Временно ще бъде затворен за движение участък от улица „Никола Петков“ поради ремонтни дейности"}
{"url": "http://www.focus-news.net/news/2019/07/10/2678731/burgas-v-pomorie-shte-se-sastoi-prozhektsiya-na-filma-potapyane-v-ramkite-na-initsiativata-prozhektsii-pod-zvezdite.html", "text": "В града ще се състои прожекция на филма „Потапяне“ в рамките на инициативата „прожекции под звездите”. Това съобщиха от пресцентъра на  Община Поморие . Представянето на филма ще бъде от 21.30 часа в Лятно кино „Яворов”. Филмът ще покаже силата на любовта, пронизваща две разделени сърца, посветени на своите каузи, но и един на друг, през километри непреодолими препятствия.", "date": "2019.07.10", "title": "Бургас: В Поморие ще се състои прожекция на филма „Потапяне“ в рамките на инициативата „прожекции под звездите”"}
{"url": "http://www.focus-news.net/news/2019/07/10/2678735/sofiya-vavezhda-se-organizatsiya-na-dvizhenieto-za-provezhdane-na-traditsionniya-leten-vagnerov-festival-na-sofiyskata-opera-i-balet.html", "text": "Въвежда се организация на движението за провеждане на традиционния летен „Вагнеров фестивал“ на Софийската опера и балет. Това съобщиха от пресцентъра на  Столична община . От 17.00 до 24.00 часа днес и от 17.00 до 24.00 часа на 12 юли 2019 г. се забранява влизането на пътни превозни средства по ул. „Врабча” между ул. „Г. С. Раковски” и ул. „Париж”.", "date": "2019.07.10", "title": "София: Въвежда се организация на движението за провеждане на традиционния летен „Вагнеров фестивал“ на Софийската опера и балет"}
{"url": "http://www.focus-news.net/news/2019/07/10/2678737/veliko-tarnovo-zabraneno-e-preminavaneto-na-avtomobili-nad-35-tona-po-patya-cheshma-kesarevo-zaradi-razshiryavane-na-platnoto.html", "text": "Интензивен е трафикът по главните булеварди и улици в града, предаде репортер на  Радио „Фокус“ – Велико Търново .  Времето е облачно, но без валежи. Движението е натоварено по булевардите „България“ и „Никола Габровски“, в района на двата пътни възела – „Южен“ и „Качица“, по „Беляковско шосе“, както и по улица „Магистрална“. Колони от автомобили има в района на кооперативния пазар, на светофара по бул. „България“ (при отбивката за стадион „Ивайло“) и пред пощата. Затворена за движение е улица „Св. Климент Охридски“. В отсечката под крепостта „Царевец“ се извършва укрепване на свлачище, което ще продължи до началото на септември. Обходният маршрут за Арбанаси и Горна Оряховица е по път III-514, ул. „Св. Климент Охридски“ (обходен път „Царевец\"), ул. „Сливница“, ул. „Д. Найденов“, жп гара „Велико Търново\", по път I-4 до Южен пътен възел (двупосочно).  Полицейски екипи има на входовете и изходите на Велико Търново, както и в някои участъци от първокласната и второкласна пътна мрежа.  \r\nВремето в областта е облачно, но все още без сериозни валежи. Настилките са сухи. Органите на реда призовават водачите да карат внимателно и със съобразена скорост. Нови въведени ограничения за изминалото денонощие няма. Отворен за движение е Проходът на Републиката, но там все още важи предупреждението за опасност от падащи камъни. Забранено е преминаването на автомобили над 3.5 тона по пътя Чешма – Кесарево, където се извършва разширяване на платното. Обходният маршрут е през Сливовица – Горско Ново село – Джулюница. \r\nЛуиза ТРАНЧЕВА", "date": "2019.07.10", "title": "Велико Търново: Забранено е преминаването на автомобили над 3.5 тона по пътя Чешма – Кесарево заради разширяване на платното"}
{"url": "http://www.focus-news.net/news/2019/07/10/2678736/burgas-dvizhenieto-tryabva-da-se-osashtestvyava-s-povisheno-vnimanie-po-patya-lozarevo-sungurlare-chubra-v-rayona-na-s-chernitsa-poradi-remontni-deynosti.html", "text": "Нормална е пътната обстановка в областта. Това съобщи за  Радио „Фокус“ – Бургас  дежурният от Областно пътно управление. Видимостта е добра, пътищата са проходими. Движението е спокойно. До 15 юли движението по пътя Лозарево – Сунгурларе – Чубра в района на с. Черница от км 3+500 до км 5+500 трябва да се осъществява с повишено внимание поради ремонтни дейности на асфалтовата настилка и полагане на хоризонтална маркировка. Участъкът е сигнализиран с пътни знаци. \r\nИнтензивен е трафикът в град Бургас по бул. „Захари Стоянов“ в комплекс „Меден рудник“. Струпване на автомобили се наблюдава около Бургаската болница. Натоварен е трафикът между улиците „Цар Симеон“ и „Генерал Гурко“, както и в района на кръговото кръстовище „Трапезица“. Спокоен е автомобилният трафик по входно-изходните пътни артерии на града – в района на пътен възел „Юг“ и по пътя в посока кв. „Сарафово“. По информация на Община Бургас, заради сериозна ВиК авария, възникнала през вчерашния ден, има въведена организация на движението по улица „Индустриална“. От Общината призовават водачите на автомобили да се движат с повишено внимание и съобразена скорост. \r\nДеница ДИМИТРОВА", "date": "2019.07.10", "title": "Бургас: Движението трябва да се осъществява с повишено внимание по пътя Лозарево – Сунгурларе – Чубра в района на с. Черница поради ремонтни дейности"}
{"url": "http://www.focus-news.net/news/2019/07/10/2678738/pazardzhik-dvizhenieto-tryabva-da-se-osashtestvyava-s-povisheno-vnimanie-po-patya-panagyurski-kolonii-panagyurishte-v-rayona-na-75-km-zaradi-propadane-na-chast-ot-banketa.html", "text": "Натоварен е трафикът по главните пътища в област Пазарджик. Това съобщи за  Радио „Фокус“ – Пазарджик  дежурният в Областно пътно управление. Пътните настилки на места са мокри. Движението трябва да се осъществява с повишено внимание по пътя Панагюрски колонии – Панагюрище в района на 75 км заради пропадане на част от банкета. Движението в участъка е регулирано с пътни знаци. Движението по пътя Поибрене – Оборище от 35 км до 43 км  се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Трафикът по пътя с. Каратепе –  Сърница от 26 до 45 км трябва да се осъществява с повишено внимание поради профилиране на банкети и вадене на ивици. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.07.10", "title": "Пазарджик: Движението трябва да се осъществява с повишено внимание по пътя Панагюрски колонии – Панагюрище в района на 75 км заради пропадане на част от банкета"}
{"url": "http://www.focus-news.net/news/2019/07/10/2678734/euractiv-evropeyskata-zelena-partiya-posochi-usloviyata-si-za-da-podkrepi-ursula-fon-der-layen-za-predsedatel-na-evropeyskata-komisiya.html", "text": "Европейската зелена партия посочи условията, при които би подкрепила кандидатурата на германския министър на отбраната Урсула фон дер Лайен за председател на Европейската комисия, това съобщава  EurActiv .  \r\nСка Келер и Филип Ламбърт, лидерите на партията в Европейския парламент, се срещнаха с немския политик, пред която за заявили, че искат от нея да подсили ангажимента на ЕС по въпросите, свързани с глобалното затопляне, морските спасителни операции на мигранти в Средиземноморието и преустройство на програмата на силния кандидат, която действа в ЕС при избирането на висшите постове в Съюза.  \r\nЗелените имат 74 представилите в 751-местния парламент на ЕС, което ги прави четвъртата по големи фракция.  Цанко Цолов", "date": "2019.07.10", "title": "EurActiv: Европейската зелена партия посочи условията си, за да подкрепи Урсула фон дер Лайен за председател на Европейската комисия"}
{"url": "http://www.focus-news.net/news/2019/07/10/2678739/pregled-na-osnovnite-temi-v-dobrudzhanskiya-pechat.html", "text": "„Отстраняват от длъжност Пламен Николов“, съобщава на първа страница вестник  „Добруджанска трибуна“ . Ако Златко Тодоров приеме да изпълнява временно задълженията на административен ръководител на Окръжна прокуратура – Добрич, Пламен Николов би трябвало да освободи и кабинета, в който се помещава към момента, коментира всекидневникът. Окръжният прокурор Пламен Николов е отстранен от длъжността административен ръководител на Окръжната прокуратура до провеждането на конкурс за титуляр. Мястото е предложено на Златко Тодоров, който ще изпълнява функциите временно. В рубриката „Новини“ – „Обучиха 90 души по социални услуги за деца служители от Генерал Тошево, Балчик, Каварна и Тервел“. Проектът по Оперативна програма „Развитие на човешките ресурси“. Агенцията за социално подпомагане реализира проект „Повишаване на капацитета на служителите в сферата на закрилата на детето, социалните услуги и социалното подпомагане“. В Добрич са преминали обучение за работа с интегрирана информационна система 22-ма души. От Община Добрич отправят благодарност за съпричастност към кампанията с пластмасови капачки. Пред сградата на администрацията е монтиран метален ромб, където те се събират. През вчерашния ден за пореден път той е бил изпразнен. В него гражданите остават своите пластмасови капачки в подкрепа на инициативата „Капачки за благотворителност“. Металният ромб се пълни за три-четири дни. „Кметът на Каварна и еколози чистиха твърдите отпадъци от плажа „Болата“, съобщава изданието. През миналата седмица неизвестни са изхвърлили строителни материали на най-красивия български залив. В акцията са участвали ученици от местен екоклуб и доброволци от Черноморската мрежа на неправителствените организации.  \r\n„Три години дебнене и ухажване на водна змия носи първа награда на световен фотоконкурс в Чикаго“ е заглавие от 1-ва страница на вестник  „Нова добруджанска трибуна“ . Фотографът Тодор Димитров представя в Добрич уникални кадри от подводния свят на Черно море. 31 фотоса с ще накарат публиката да погледне на Черноморието с други очи, дори на риби, наречени морски кучки. Варненецът е участвал със своя снимка в световен конкурс за подводна фотография и е спечелил първо място. Конкурсът се е провел в американския град Чикаго. „Работилница за скимиращи устройства в Добрич разкри спецпрокуратурата“, съобщава изданието. Екипът, разкрил престъплението, е от Специализираната прокуратура. ГДБОП и френски съдебни и полицейски органи. Акцията е проведена на осми и девети юли. Съвместен екип за разследване от прокурори, полицейски служители, съдия-следовател са извършили действия по разследване на участници в организирана престъпна група за производство и експлоатация на скимиращи устройства. „Тюленово се готви за състезание по подводен риболов“, съобщава всекидневникът. Състезанието ще се проведе за седма поредна година. Датата е 13 юли, мястото - близо до южния край на археологическия комплекс „Яйлата“. Състезанието ще продължи пет часа като времето може да се намали в случай на неподходящи метеорологични условия. Турнирът е кръг от серията състезания за купа „България“ на Федерацията по плувни спортове. Организиран е от „Морски клуб Портус Кария“ в град Шабла.", "date": "2019.07.10", "title": "Преглед на основните теми в добруджанския печат"}
{"url": "http://www.focus-news.net/news/2019/07/10/2678741/smolyan-dvizhenieto-po-pat--86-srednogortsi-rudozem-tryabva-da-se-osashtestvyava-s-povisheno-vnimanie-poradi-remontni-deynosti.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност. Пътните настилки са мокри заради валежите през нощта. През нощта не са получавани сигнали за инциденти по пътищата в областта. Движението по път ІІ-86 Средногорци – Рудозем трябва да се осъществява с повишено внимание поради ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-197 Граница Пазарджик - Доспат - Борино в отсечката от км 41+900 (граница с област Пазарджик) до км 70+500 (с.Борино) трябва да се извършва с повишено внимание съобразно въведената временна организация на движение поради извършване на частични ремонтни дейности на асфалтовата настилка. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по път ІІІ-197 Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по път ІIІ-863 Оряховец – Баните – Стояново се осъществява в свободната лента съобразно въведената временна организация на движение поради машинно полагане на асфалтова смес. Движението по път IІI-864 Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по път ІIІ-866 Смолян – Стойките трябва да се осъществява с повишено внимание поради полагане на хоризонтална маркировка. Движението по път ІIІ-867 Мадан – Златоград се извършва с повишено внимание поради косене и рязане на храсти. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона и интензивните валежи през последното денонощие е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са мокри на места. Автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.07.10", "title": "Смолян: Движението по път ІІ-86 Средногорци – Рудозем трябва да се осъществява с повишено внимание поради ремонтни дейности"}
{"url": "http://www.focus-news.net/news/2019/07/10/2678743/plovdiv-mokri-na-mesta-sa-patnite-nastilki-na-teritoriyata-na-oblastta.html", "text": "Натоварено е движението по основните направления на територията на областта. Това съобщиха за  Радио „Фокус“ – Пловдив  от Областното пътно управление. Интензивен трафик се отчита по пътищата Пловдив - Асеновград - Смолян, Пловдив - Карлово и Пловдив - Пазарджик, също по АМ „Тракия“. Пътните настилки на територията на областта са мокри на места, но нормално проходими. До 12 юли ще се извършват ремонтни дейности на мостовото съоръжение по пътя Карлово - Баня при р. Неволя. Преминаването се осъществява в една лента и се регулира от светофарна уредба. До 19 юли ще продължи изграждането на кръгово кръстовище при км 254 по пътя Карлово – Сопот, в посока София. Движението в участъка се извършва в една лента. Остава забранено движението на тежкотоварни моторни превозни средства над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Ограничено е преминаването на моторни превозни средства по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим-Девин. Забранено е движението за всички моторни превозни средства по пътя Белица - Загражден - Давидково, в участъка от км 13 до км 18. Причината за ограничението е компрометирана настилка. Опасност от падащи камъни има по направленията Кричим - Стамболийски, Бачково - Нареченски бани и Юговско ханче - Югово - Лъки - Здравец, също в района на проходите Козница и Стражата. Водачите трябва да бъдат особено бдителни, преминавайки по посочените пътни участъци, призовават от Областното пътно управление. \r\nТрафикът на територията на град Пловдив е интензивен. Засилено автомобилно движение се отчита по булевардите „Цар Борис III Обединител“, „Найчо Цанов“, „Христо Ботев“, „Руски“, „Шести септември“, „Източен“, „България“, „Освобождение“ и „Санкт Петербург“, както и по входно-изходните артерии. Пътищата в града са мокри на места. \r\nТони МИХАЙЛОВ", "date": "2019.07.10", "title": "Пловдив: Мокри на места са пътните настилки на територията на областта"}
{"url": "http://www.focus-news.net/news/2019/07/10/2678745/smolyan-normalno-se-osashtestvyava-preminavaneto-prez-granichen-punkt-zlatograd.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“ към 8:00 часа, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.07.10", "title": "Смолян: Нормално се осъществява преминаването през граничен пункт „Златоград“"}
{"url": "http://www.focus-news.net/news/2019/07/10/2678724/shumen-v-grada-shte-se-provede-zasedanie-na-oblastnata-epizootichna-komisiya-po-povod-ustanovenite-sluchai-na-afrikanska-chuma-po-svinete-v-oblast-pleven.html", "text": "В града ще се проведе заседание на Областната епизоотична комисия по повод установените случаи на африканска чума по свинете в област Плевен. Това съобщиха от пресцентъра на  Областната администрация . Заседанието ще се състои от 10.00 часа в зала 2 на Областна администрация Шумен. \r\nУчастниците в заседанието ще бъдат запознати със заповед № РД-11-1261/03.07.2019 г. и заповед № РД-11-1264/03.07.2019 г. на изпълнителния директор на Българската агенция по безопасност на храните. Ще бъдат набелязани мерки за предотвратяване възникването на болестта на територията на област Шумен.", "date": "2019.07.10", "title": "Шумен: В града ще се проведе заседание на Областната епизоотична комисия по повод установените случаи на африканска чума по свинете в област Плевен"}
{"url": "http://www.focus-news.net/news/2019/07/10/2678742/burgas-izlozhba-s-grobnitsata-na-tutankamon-otvarya-vrati-v-grada.html", "text": "Магическа, мащабна и завладяваща - това е внушението, което предизвиква гробницата на египетския фараон Тутанкамон, смятана за едно от най-впечатляващите открития в световната история. Това съобщиха от пресцентъра на  Община Бургас . За първи път в България и Бургас всеки ще има възможността да се разходи сред съкровищата и саркофага с мумията на египетския владетел, като посети изложбата \"Тутанкамон - една недовършена любовна история\". Тя отваря врати от 16.00 часа в сградата на Държавна опера - Бургас, където ще остане до края на септември. В останалото време експозицията ще е отворена за посетители всеки ден от 10.00 до 22.00 часа. Повече от 100 експоната пресъздават с максимална точност гробницата на фараона, останал в историята като \"детето цар\". Предметите са групирани в няколко тематични къта - \"Преддверието\" или \"Стаята на могъществото и властта\", \"Златният трон\" - наричан още \"Шедьовърът на стаята\", \"Погребалната камера\", \"Съкровищницата\" и \"Позлатеният олтар\". Специално осветление и музика ще създават у посетителя усещането, че се разхожда в света на древните египтяни - едно общество, което е изповядвало специално отношение към смъртта и живота в отвъдното. \r\nПредставените експонатите са копия на автентични находки. Изработени са от компанията Horus Limited, която единствена в целия свят има издадено разрешение за това от Министерството на културата в Египет. Досега изложбата е представяна в редица страни по целия свят, но идва за първи път в България с подкрепата на Община Бургас. \r\n\"Тутанкамон - една недовършена любовна история\" е определяна от експерти като своеобразен мост към древните времена, които не спират да провокират учени от целия свят да търсят отговорите на много загадки.", "date": "2019.07.10", "title": "Бургас: Изложба с гробницата на Тутанкамон отваря врати в града"}
{"url": "http://www.focus-news.net/news/2019/07/10/2678747/sofiya-vavezhda-se-organizatsiya-na-dvizhenieto-vav-vrazka-s-kontsert-v-zala-arena-armeets.html", "text": "Въвежда се организация на движението във връзка с концерт в зала „Арена Армеец“, съобщиха от  пресцентъра на Столична община . От 19.00 часа до 23.30 часа се забранява движението и се разрешава паркирането на пътни превозни средства в крайна дясна лента на двете пътни платна на бул. „Асен Йорданов“ между бул. „Шипченски проход“ и „Площад на авиацията“ без да сe засягат спирките на масов градски транспорт.", "date": "2019.07.10", "title": "София: Въвежда се организация на движението във връзка с концерт в зала „Арена Армеец“"}
{"url": "http://www.focus-news.net/news/2019/07/10/2678744/prof-gencho-nachev-naglasata-na-obshtestvoto-e-da-ima-demonopolizatsiya-na-nzok.html", "text": "Има няколко социологически проучвания, в които около 75% от хората изразяват недоволство от това как се харчат парите им в НЗОК. И на всички е ясно, че тези пари не се харчат по един ефективен начин. Причините са много. Което значи, че нагласата на обществото е да има демонополизация на касата. Това каза в интервю за предаването на  БНТ  „Сутрешен блок“ проф. Генчо Начев – изпълнителен директор на УМБАЛ „Света Екатерина“. \r\n„Реформа в здравеопазването не може да има в година, в която има избори. Но може да се подготви в тази година и както виждаме, това се прави в момента. Дали ще се реализира, зависи от политическите сили. Но така, както се предлага, мисля че може да се намери консенсус, защото вече е крайно време“, допълни още професорът. \r\n„Най-положителното е, че застрахователите не обичат да плащат, защото касата обича да плаща и плаща за неща, за които не трябва да плаща. И това е основният проблем и това хората са разбрали. Затова парите в касата не стигат. Никой не може да каже дали парите в касата са много, или малко, защото направена оценка. Реалната цена на медицинските услуги няма, няма остойностяване“, заяви проф. Генчо Начев по повод разпространена информация в медиите частни фондове да са в конкуренция с касата.", "date": "2019.07.10", "title": "Проф. Генчо Начев: Нагласата на обществото е да има демонополизация на НЗОК"}
{"url": "http://www.focus-news.net/news/2019/07/10/2678746/kyustendil-vavedena-e-vremenna-organizatsiya-na-dvizhenieto-po-avtomagistrala-struma-mezhdu-boboshevo-i-usoyka-poradi-izgrazhdane-na-avtomatichni-ustroystva-za-trafika.html", "text": "Въведена е временна организация на движението по автомагистрала „Струма” между Бобошево и Усойка. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението се осъществява спрямо въведената организация за движение поради изграждане на автоматични устройства за пътния трафик. Скоростта в участъка е ограничена до 70 км/ч. Срокът е до края на деня. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището “Рилски манастир”. Срокът е до 31 юли. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява  в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 17 септември 2019 година. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.07.10", "title": "Кюстендил: Въведена е временна организация на движението по автомагистрала „Струма” между Бобошево и Усойка поради изграждане на автоматични устройства за трафика"}
{"url": "http://www.focus-news.net/news/2019/07/10/2678740/ekathimerini-atina-parizh-moskva-i-kayro-prizovaha-turtsiya-da-ne-narushava-suvereniteta-na-kipar.html", "text": "Не много след официалната смяна на министрите в гръцкото външно министерство, Атина заклейми планирания от Турция сондаж, който е на територията на изключителната икономическа зона на Република Кипър, това коментира гръцкото електронно издание  Ekathimerini .  \r\n„Заклеймяваме опита на Турция да извърши незаконни сондажи в териториалните води на Република Кипър“, се казва в съобщение от външното ведомство в Атина, направемо малко след като втори турски сондажен кораб навлезе във водите край североизточната част на острова.  \r\n„Изразяваме нашата солидарност с Република Кипър и призоваваме още веднъж Турция да прекрати незабавно незаконните си действия и спазва суверенитета на Кипър“, заявяват още от Атина.  \r\nПлановете на Турция вече бяха осъдени от ЕС, а Кремъл заяви във вторник, че „нарушаването на кипърския суверенитет“ подкопава усилията за решаване на десетилетния проблем, разделящ острова. Същия ден френското външно министерство изрази солидарност с Кипър, „чийто суверенитет трябва да бъде уважаван“. Париж също призова Турция да „избягва всички действия, които биха били нелегални и рушащи стабилността в региона. В същото време от Кайро подчертаха нуждата от избягване на ескалация и „ангажимент към спазването на международните закони“.  Цанко Цолов", "date": "2019.07.10", "title": "Ekathimerini: Атина, Париж, Москва и Кайро призоваха Турция да не нарушава суверенитета на Кипър"}
{"url": "http://www.focus-news.net/news/2019/07/10/2678755/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-11-yuli.html", "text": "„Софийска вода” временно ще прекъсне водоснабдяването в някои части на столицата на 11 юли. Това съобщиха от пресцентъра на  дружеството . \r\nВъв връзка с монтаж на спирателен кран на бул. „Княгиня Мария Луиза“ в жк. „Банишора“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: бул. „Княгиня Мария Луиза“ от Централна железопътна гара - София до надлез „Надежда“ (северната страна). При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Княгиня Мария Луиза“ пред Транспортна болница.  \r\nВъв връзка с подмяна на сградно водопроводно отклонение на ул. „Миньорска“ в с. Яна се налага спиране на водоподаването от 09.00 до 16.00 часа на клиентите на „Софийска вода”, живеещи в района на: ул. „Васил Левски\", ул. „Юрий Гатарин\", ул. „Миньорска\", ул. „Стефан Стамболов\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред 116 ОУ.  \r\nВъв връзка с подмяна на сградно водопроводно отклонение на бул. „Св. Климент Охридски“ в кв. „Малинова долина“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: бул. „Св. Климент Охридски“ от №26 до №72 и от №59В до №61К. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Св. Климент Охридски“ №48А.  \r\nВъв връзка с подмяна на сградно водопроводно отклонение на ул. „Гълъбец“ в с. Бусманци се налага спиране на водоподаването от 09:00 до 14:00 часа на клиентите на „Софийска вода”, живеещи в района на: ул. „Гълъбец“, ул. „Вучко Игнатов – Даскала“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гълъбец“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21. \r\nМожете да следите развитието на всички планирани теренни дейности в реално време чрез Виртуалния информационен център на дружеството -  . Информация за предстоящи планирани спирания на водата можете да получите безплатно на СМС след предварителен абонамент на сайта на дружеството.", "date": "2019.07.10", "title": "„Софийска вода” временно ще прекъсне водоснабдяването в някои части на столицата на 11 юли"}
{"url": "http://www.focus-news.net/news/2019/07/10/2678751/vratsa-18-godishen-mladezh-e-pochinal-sled-kato-varhu-nego-e-padnalo-darvo-v-zemlishteto-na-selo-oslen.html", "text": "18-годишен младеж е починал, след като върху него е паднало дърво в землището на село Ослен. Това съобщиха от  ОДМВР - Враца . Сигналът за инцидента е подаден на 9 юли 2019 г. в РУ - Мездра. Съобщено е за пострадало лице по време на дърводобив в землището на село Ослен, община Криводол. Установено е, че падащо дърво наранило 18-годишен жител на село Скравена, общ. Ботевград. Малко по-късно лицето е починало. Образувано е следствено дело.", "date": "2019.07.10", "title": "Враца: 18-годишен младеж е починал, след като върху него е паднало дърво в землището на село Ослен"}
{"url": "http://www.focus-news.net/news/2019/07/10/2678752/burgas-avariya-na-vodoprovodnata-mrezha-e-stanala-na-ul-industrialna-raboti-se-po-otstranyavaneto-na-problema.html", "text": "През вчерашния ден е възникнала сериозна ВиК авария на ул. „Индустриална“, при която се е отворила огромна дупка, мястото е заградено и е сигнализирано. Това съобщиха за  Радио „Фокус“ - Бургас  от ОДМВР - Бургас. Работи се по отстраняването на проблема, има създадена временна организация на движението. Подаден е и сигнал за пушек в електрическо табло в бл. 48 на жк. „Лазур“, при който не е възникнал пожар. \r\nДеница ДИМИТРОВА", "date": "2019.07.10", "title": "Бургас: Авария на водопроводната мрежа е станала на ул. „Индустриална“, работи се по отстраняването на проблема"}
{"url": "http://www.focus-news.net/news/2019/07/10/2678753/pregled-na-osnovnite-temi-vav-velikotarnovskiya-pechat.html", "text": "„Прекрояват движението във В. Търново с 11.1 млн. лв.“ е заглавие на първа страница на областния всекидневник  „Янтра ДНЕС” . С 11,1 млн. лв. предстои да бъде променена организацията на движението във В. Търново с разтоварване на трафика, изграждане на буферни паркинги и надлез над главния път София – Варна. „С 4,2 млн. лв. Г. Оряховица закрива старото сметище“, пише още вестникът. 4.2 млн. лв. ще получи Община Г. Оряховица от Предприятието за управление на дейностите по опазване на околната среда (ПУДООС) за рекултивация на старото сметище за битови отпадъци в местността Бабенец. „Иззеха инсталации за марихуана, над 40 кг. канабис и 300 саксии с растения“ е новина от криминалната хроника. Страница пета ни разказва за предстоящия 22-ри Международен фолклорен фестивал, който започва на 20-ти юли. На страница пета има статия за празника на хляба в Ресен, на който бяха представени вкусни погачи и много песни. „100 години горнооряховски футбол ще бъдат отбелязани на 14 септември“ е новина от спортните страници.  \r\n„Започват да правят панорамна улица, на която живеят над 2000 души“ е заглавие от другия областен ежедневник  „Борба“ . До края на лятото подлежи на ремонт една от най-важните отсечки във Велико Търново – ул. „Драган Цончев“. С разрастването на града през последните години по цялото й протежение са построени множество нови сгради, в които живеят повече от 2000 души. „Деян Колев, директор на „Амалипе“: Стратегията на вицепремиера Каракачанов нагнетява етническото напрежение“ е друга новина от днес. „Стратегията за справяне с ромския въпрос на вицепремиера Красимир Каракачанов е една от причините да се нагнетява допълнително етническо напрежение. Тя е елемент от антиромската кауза, която се използва във всяка предизборна кампания…“. Това заяви председателят на великотърновската неправителствена организация „Амалипе“ Деян Колев при откриването на кръгла маса под надслов „NO-HATE-BG”. Във вестника е поместен и разговор с д-р Радка Стоянова, която заявява „Когато си педиатър, оставаш вечно млад, като пациентите си“. „Полицията удари бизнеса с дрога на заможен търновец с куп имоти и луксозен джип“ е новина от криминалната хроника. В областния ежедневник ще намерите и материал за предстоящ ремонт, който затваря за 180 дни югозападният вход на Велико Търново.", "date": "2019.07.10", "title": "Преглед на основните теми във великотърновския печат"}
{"url": "http://www.focus-news.net/news/2019/07/10/2678748/plovdiv-skulptorat-trifon-nedelchev-shte-predstavi-retrospektivna-izlozhba-v-gradskata-hudozhestvena-galeriya.html", "text": "Скулпторът Трифон Неделчев ще представи ретроспективна изложба в Градската художествена галерия в Пловдив. Това съобщиха за  Радио „Фокус“ – Пловдив  от галерията. Изложбата, озаглавена „Завръщане“, ще бъде открита от 18.00 часа и ще може да се разгледа до 29 юли. Скулпторът ще покаже новите си творби, отлети и довършвани до последните дни преди откриването. Неделчев е нарекъл изложбата си „Завръщане“ както заради възраждането на свои пластични решения от по-ранни периоди, така и заради обратния път от Лайпциг, където артистът живее от 1992 година, към Пловдив, в който той се утвърждава като скулптор през 80-те години. Освен скулптура, изложбата ще представи и акварели – друга любима техника на автора. \r\nТрифон Неделчев е роден през 1945 година  в пловдивското село Марково. Завършва специалност „Скулптура“ във ВТУ „Св. св. Кирил и Методий“. Работи в областта на монументалната и малката пластика (бронз и камък), а в Германия твори активно в сферата на живописта (акварела). От години е в сътрудничество с „Freien Schule für Künstlerisches Gestalten“ в гр. Баденвайлер, Баден Вюртемберг. Произведения на художника се намират в колекциите на Националната галерия, на Градска художествена галерия – Пловдив, в други публични и частни галерии в България. Негови творби са притежание на колекционери от Германия , Австрия, Ливан и САЩ.", "date": "2019.07.10", "title": "Пловдив: Скулпторът Трифон Неделчев ще представи ретроспективна изложба в Градската художествена галерия"}
{"url": "http://www.focus-news.net/news/2019/07/10/2678754/parlamentat-pochete-s-ednominutno-malchanie-pametta-na-zamestnik-predsedatelya-na-pg-na-gerb-snezhana-dukova.html", "text": "Парламентът почете с едноминутно мълчание паметта на заместник-председателя на ПГ на ГЕРБ Снежана Дукова, предаде репортер на  Агенция \"Фокус\" . Снежана Дукова почина на 5 юли 2019 г. след дълго боледуване. Тя бе избрана за депутат от 25-ти Многомандатен избирателен район - София на парламентарните избори през 2017 г.  Дукова заемаше поста заместник-председател на ПГ на ГЕРБ и на Комисията по вероизповеданията и правата на човека към 44-ото Народно събрание. Тя бе член на Образователна и Здравна комисия.  \r\nДеница КИТАНОВА", "date": "2019.07.10", "title": "Парламентът почете с едноминутно мълчание паметта на заместник-председателя на ПГ на ГЕРБ Снежана Дукова"}
{"url": "http://www.focus-news.net/news/2019/07/10/2678759/gabrovo-propadnal-uchastak-zatrudnyava-dvizhenieto-mezhdu-selata-selishte-i-stokite.html", "text": "Пропаднал участък затруднява движението между селата Селище и Стоките. Шофьорите трябва да карат внимателно в отсечката при км 11+675. Мястото е обезопасено и сигнализирано, а укрепването ще продължи до 31 юли. От Областно пътно управление – Габрово съобщиха за  Радио „Фокус“ – Велико Търново , че пътните настилки в района са сухи, а времето – предимно облачно. Трафикът е натоварен. В прохода Шипка остава в сила забраната за товарни автомобили над 12 тона. Пропаднал участък затруднява движението между Габрово и върха. Шофьорите трябва да карат с повишено внимание при км 164+150. На мястото е поставена необходимата сигнализация, а укрепването ще продължи до 31-ви юли. Други нови въведени ограничения в областта няма. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на юли. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3,30 м, при км 46+800 по общински път до III–403 в село Малки Вършец. \r\nЛуиза ТРАНЧЕВА", "date": "2019.07.10", "title": "Габрово: Пропаднал участък затруднява движението между селата Селище и Стоките"}
{"url": "http://www.focus-news.net/news/2019/07/10/2678756/mvr-31-dushi-sa-postradali-pri-katastrofi-v-stranata-prez-izminaloto-denonoshtie.html", "text": "31 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 26 тежки пътнотранспортни произшествия. В София са регистрирани 22 леки и 2 тежки катастрофи, при която са пострадали двама души.", "date": "2019.07.10", "title": "МВР: 31 души са пострадали при катастрофи в страната през изминалото денонощие"}
{"url": "http://www.focus-news.net/news/2019/07/10/2678758/sliven-shofyorite-tryabva-da-karat-vnimatelno-zaradi-ochakvani-valezhi-i-vazmozhnost-za-akvaplaning-po-patishtata-v-oblastta.html", "text": "Сухи и нормално проходими са пътищата в Сливенска област. Шофьорите трябва да внимават заради очакваните валежи и аквапланинг, съобщиха от  Областно пътно управление - Сливен . Трафикът е интензивен, но без задръствания. Затворени за тежкотоварни автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2019.07.10", "title": "Сливен: Шофьорите трябва да карат внимателно заради очаквани валежи и възможност за аквапланинг по пътищата в областта"}
{"url": "http://www.focus-news.net/news/2019/07/10/2678760/nova-makedoniya-sofiya-i-skopie-zaedno-shte-otbelyazvat-pametta-na-kiril-i-metodiy-kliment-ohridski-sv-naum-i-tsar-samuil.html", "text": "По предложение на Министерството на външните работи в Скопие, на правителствено заседание в югозападната ни съседка бе представена информация относно първите постижения на общата комисия на България и Северна Македония, която е създадена по член 12 от Договора за приятелство, добросъседство и сътрудничество, пише македонското издание  “Нова Македония“ .  \r\nОбявени са данни, според които София и Скопие са разгледали докладите на Общата експертна комисия за исторически и образователни въпроси и предложенията към правителствата, които тя е отправила. Съгласно данните на вестника са постигналите следните решение: \r\n\"Прието е заедно да се почита паметта на общи исторически фигури, каквито са св. св. Кирил и Методий, св. Климент Охридски, св. Наум и цар Самуил. Двете страни са се съгласили в най-кратък възможен срок да обявят дати, на които да се провежда общо почитане на тяхната памет. При всяко общо честване е нужно да се съобщава ясно историческата истина за общата история\" – се казва в изявлението на Правителството.  \r\nСъщо така са съгласувани общите принципи за учебните по история за пети клас в България и шести клас в Северна Македония, които засягат праистория и Античност. Решението относно средновековния период ще бъде взето до края на 2019 г.  \r\n„Общата експертна комисия за исторически и образователни въпроси реши да ускори своята дейност по въпросите за нашата обща история (които засягат Гоце Делчев, Илиндеско-преображенското въстание) и да настоява да се постигат реални резултати до края на годината що се отнася до съгласуването на учебниците\", съобщават още от Скопие.   Цанко Цолов", "date": "2019.07.10", "title": "„Нова Македония“: София и Скопие заедно ще отбелязват паметта на Кирил и Методий, Климент Охридски, св. Наум и цар Самуил"}
{"url": "http://www.focus-news.net/news/2019/07/10/2678750/greek-reporter-darzhavniyat-departament-na-sasht-osadi-provokativnite-turski-sondazhi-kray-kipar.html", "text": "Американското правителство е дълбоко разтревожено от „провокативната стъпка“ на Турция да проведе сондажна операция във водите на Кипър, което създава провокации в региона, това се казва в заявлението на Държавния департамент на САЩ, предава  Greek Reporter . Изданието припомня, че наскоро Анкара изпрати своя втори сондажен кораб \"Явуз\" в териториалните води край о. Кипър, за които претендира признатата само от Анкара Турска република Северен Кипър.  \r\nВ съобщението на Вашингтон, прочетено от говорителя Морган Ортагус, се казва: \r\n„САЩ остават дълбоко разтревожени от редовните опити на Турция да извършва сондажни операции във водите на Кипър и решението на Анкара да изпрати кораба „Явуз“ край полуострова Карпас на о. Кипър“.  \r\n„Тази провокативна стъпка повишава напрежението в региона. Ние призоваваме турските власти да спрат тези операции и насърчаваме всички страни в конфликта да се въздържат от действия, които биха довели до ескалация на напрежението в региона“, допълни говорителят. Според САЩ, „енергийните ресурси в региона трябва да спомогнат за заздравяване на сътрудничеството и диалога между двете страни“.   Цанко Цолов", "date": "2019.07.10", "title": "Greek Reporter: Държавният департамент на САЩ осъди „провокативните“ турски сондажи край Кипър"}
{"url": "http://www.focus-news.net/news/2019/07/10/2678761/veliko-tarnovo-remont-na-magistralen-vodoprovod-ostavi-chetiri-gornooryahovski-sela-bez-voda.html", "text": "Ремонт на магистрален водопровод остави без вода четири горнооряховски села. Това съобщават за  Радио „Фокус“ – Велико Търново  от водоснабдителното дружество. Дейностите стартираха в 8.00 и се очаква да продължат до 18.00 часа. Водоподаването е преустановено в селата Правда, Първомайци, Поликраище и част от Драганово. От дружеството се извиняват за причинените неудобства и уверяват, че при възможност водата ще бъде пусната по-рано. \r\nЛуиза ТРАНЧЕВА", "date": "2019.07.10", "title": "Велико Търново: Ремонт на магистрален водопровод остави четири горнооряховски села без вода"}
{"url": "http://www.focus-news.net/news/2019/07/10/2678757/burgas-v-sgradata-na-apelativnata-prokuratura-shte-se-provede-brifing-zaradi-zadarzhani-nad-90-kg-narkotitsi.html", "text": "В сградата на Апелативната прокуратура ще се проведе брифинг по повод задържани над 90 кг наркотици. Това съобщиха от пресцентъра на  Прокуратурата . В брифинга ще участват на Йовита Григорова – зам. апелативен прокурор и говорител при Апелативна прокуратура – Бургас, Георги Чинев – административен ръководител на Окръжна прокуратура – Бургас и старши комисар Калоян Калоянов – директор на ОД на МВР - Бургас.  \r\nПоводът е задържано количество от над 90 кг високорисково наркотично вещество. Брифингът ще започне в 10.30 часа.", "date": "2019.07.10", "title": "Бургас: В сградата на Апелативната прокуратура ще се проведе брифинг заради задържани над 90 кг наркотици"}
{"url": "http://www.focus-news.net/news/2019/07/10/2678762/blagoevgrad-izticha-krayniyat-srok-v-koyto-litsata-mogat-da-podavat-zayavleniya-za-novo-preosvidetelstvane.html", "text": "Изтича крайният срок, в който лицата, освидетелствани или преосвидетелствани от 3 август 2018 г. до 11 юни 2019 г. могат да подадат заявление – декларация в Регионална картотека за медицински експертизи (РКМЕ) към Регионална здравна инспекция (РЗИ) – Благоевград за ново преосвидетелстване. Това съобщиха за  Радио „Фокус“ – Пирин  от Регионална здравна инспекция (РЗИ) – Благоевград.", "date": "2019.07.10", "title": "Благоевград: Изтича крайният срок, в който лицата могат да подават заявления за ново преосвидетелстване"}
{"url": "http://www.focus-news.net/news/2019/07/10/2678767/sliven-obshtinata-shte-se-pobratimyava-sas-srabskiya-grad-nish-i-shte-zadalbochava-otnosheniyata-si-s-pobratimeniya-polskiya-grad-bidgoshch.html", "text": "Община Сливен ще се побратимява със сръбския град Ниш и ще задълбочава отношенията си с побратимения полския град Бидгошч. Това съобщи пред  Радио „Фокус“ – Сливен  ресорният заместник-кмет Стоян Марков. По думите му предстои среща на трите града през септември в Сливен. На нея се предвижда подписване на договори за побратимяване, провеждане на културно-образователен младежки форум, както и икономически форум с представители на бизнеса. \r\n„В момента сме в контакти с търговско-промишлените палати от двете страни и бизнес организации от Сърбия. Подготвяме и програмата по предстоящата визита. Надяваме се това побратимяване да подпомогне привличането и на други инвеститори в града, а също и да създаде предпоставки за добро сътрудничество“, посочи Стоян Марков.", "date": "2019.07.10", "title": "Сливен: Общината ще се побратимява със сръбския град Ниш и ще задълбочава отношенията си с побратимения полския град Бидгошч"}
{"url": "http://www.focus-news.net/news/2019/07/10/2678768/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от Планинската спасителна служба (ПСС) към Българския червен кръст. Очакват се сравнително ниски температури от 5 до 15 градуса. В планините е облачно, мъгливо, с умерен вятър. Почти навсякъде превалява дъжд. Лифтовите съоръжения работят на Боровец и Банско. Няма регистрирани инциденти през последното денонощие.  \r\nИнформация за обстановката в планините може да намерите на адреса на ППС в интернет. Телефоните на ППС са: 02/ 9632000 и 088 1470.", "date": "2019.07.10", "title": "ПСС: Лоши са условията за туризъм в планините"}
{"url": "http://www.focus-news.net/news/2019/07/10/2678764/pregled-na-osnovnite-temi-v-burgaskiya-pechat.html", "text": "„Европейско първенство в Бургас разби графика на плувни клубове“ е водещата новина и тема на деня във вестник  „Черноморски фар“ . „Само пет дни са конфликтните, твърди шефът на ОП „Спортни имоти“ Живко Иванов. Четири плувни клуба в Бургас скочиха срещу ОП „Спортни имоти“. Причината – редуцирани часове за тренировки на децата на басейн „Флора“. В отворено писмо до медиите, Общински съвет – Бургас и кметът Димитър Николова, представители на СК „Акулите“, ПК „Метропол“, ПК „Започни да плуваш“ и КВТ „Арена“ изразяват недоволството си. „Провали се международно джет ски-състезание“ е друга тема от първите страници на ежедневника. „Машините не могат да ги спускаме с хеликоптер на водя’, ядосва се организаторът Дамян Дринков. Освен това състезанието представлява и вторият кръг от Националния шампионат по джет ски. „Бургаски фермери издигат имиджа на бялото саламурено сирене“ четем още в днешния брой. Да се затвърди славата на българските млечни продукти, и конкретно на бялото саламурено сирене, са си поставили за цел от Търговско-индустриалната камара – Бургас, включвайки се в проект „Устойчива агротърговска мрежа в Черноморския басейн“. „Повече данъчни проверки, по-малко нарушения по морето“, „Шофьорът на колата – дарител на панагюрския музей“ и „Търговци без книги за дневни финансови отчети“ са други новини във вестника.", "date": "2019.07.10", "title": "Преглед на основните теми в бургаския печат"}
{"url": "http://www.focus-news.net/news/2019/07/10/2678766/vratsa-mazhat-ubil-priyatelkata-si-v-selo-glozhene-e-opital-da-se-samoubie.html", "text": "Мъжът, убил приятелката си в село Гложене, е опитал да се самоубие. Това съобщиха от  ОДМВР - Враца . На 9 юни 2019 г. в 00.05 часа от тел.112 е получен сигнал за скандал в частен дом в село Гложене. Изпратеният на адреса полицейски екип установил обитателите на имота в безпомощно състояние. Мъж на възраст 37 г. и жена на възраст 28 г. били с множество прободни рани. Медицински екип е констатирал смъртта на жената, в МБЛД - Враца е транспортиран мъжа. По време на разследването е установено, че мъжът е убил жената, след което направил опит да се самоубие. Образувано е досъдебно производство.", "date": "2019.07.10", "title": "Враца: Мъжът, убил приятелката си в село Гложене, е опитал да се самоубие"}
{"url": "http://www.focus-news.net/news/2019/07/10/2678763/narodniyat-predstavitel-ot-pg-na-bsp-za-balgariya-prof-georgi-mihaylov-se-e-otkazal-ot-imuniteta-si.html", "text": "Народният представител от ПГ на \"БСП за България\" проф. Георги Михайлов се е отказал от имунитета си. Това съобщи председателят на Народното събрание Цвета Караянчева в началото на днешното пленарно заседание, предаде репортер на  Агенция \"Фокус\" . Декларацията, с която Михайлов се отказва от имунитета си, е постъпила в деловодството на Народното събрание на 8 юли 2019 г. С нея той информира председателя на парламента, че дава съгласие за възбуждане на наказателно преследване по постъпило искане от главния прокурор на Република България. Караянчева от своя страна е информирала главния прокурор за декларацията на 9 юли 2019 г.  \"Фокус\"  припомня: На 1 юли главният прокурор Сотир Цацаров сезира повторно 44-то Народно събрание с искане за даване на разрешение за започване на наказателно преследване на народния представител Георги Михайлов - за извършено от него данъчно престъпление. \r\nДеница КИТАНОВА", "date": "2019.07.10", "title": "Народният представител от ПГ на \"БСП за България\" проф. Георги Михайлов се е отказал от имунитета си"}
{"url": "http://www.focus-news.net/news/2019/07/10/2678769/pazardzhik-proverka-na-riosv-ustanovi-zamarsyavane-na-reka-luda-yana-ot-rudnik-tsar-asen.html", "text": "Експерти на РИОСВ – Пазарджик, Басейнова дирекция „Източнобеломорски район“ и Регионалната лаборатория на ИАОС в Пазарджик провериха сигнал за мъртва риба в река Луда Яна. Това съобщи за  Радио „Фокус“ – Пазарджик  Цветана Чочева, експерт в РИОСВ. Незабавно е сформиран екип, който е извършил проверка по сигнала от тел. 112, че водата в р. Луда Яна при с. Росен е оцветена в бяло и по течението ѝ има мъртва риба. Сигналът е получен в 16.15 часа на 9 юли.  \r\n„Извършен беше оглед по течението на реката в посочения участък. При проверката беше констатирано специфично помътняване и оцветяване на водите и наличие на единични бройки мъртва риба. Установен е причинителят на замърсяването – нерегламентирано изтичане на отпадъчни води от рудник „Цар Асен”. Вследствие на дъждовете в последните дни и повишено ниво на водоема за богати разтвори на окисен отвал на рудник „Цар Асен” е започнало дрениране на вода към реката. Предпазният борд, който е бил изграден до коритото на реката след предишно предписание на РИОСВ – Пазарджик, не е успял да предотврати изтичането на дренажни води. Взети са водни проби от три точки – преди и след смесването на дренажните води, както и от р. Луда Яна при с. Росен. На място са измерени активна реакция pH, разтворен кислород и електропроводимост. Моментният анализ на пробите от дренажните води показва силно понижено рН и повишена електропроводимост, което е показател за наличие на тежки метали“, уточни Чочева. Тя допълни, че дружеството, стопанисващо рудника „Панагюрска медна компания” АД, е предприело мерки за понижаване нивото на водоема за богати разтвори. Преустановено е дренирането към предпазния борд. За допуснатото замърсяване на р. Луда Яна РИОСВ – Пазарджик ще състави акт за установено административно нарушение на оператора. \r\nАлбена ЖИЛЕКОВА", "date": "2019.07.10", "title": "Пазарджик: Проверка на РИОСВ установи замърсяване на река Луда Яна от рудник „Цар Асен“"}
{"url": "http://www.focus-news.net/news/2019/07/10/2678770/veliko-tarnovo-s-22-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 22 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 225 см, а температурата на водата 26.1 градуса. Облачно и дъждовно ще е времето над българския участък на Дунав днес. Интензивни ще са валежите в часовете около и след обяд. Ще духа до умерен северозападен вятър. Температурите ще се понижат и максималните ще са между 21° и 25°.", "date": "2019.07.10", "title": "Велико Търново: С 22 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/07/10/2678772/burgas-nov-fitnes-na-otkrito-e-razpolozhen-v-dvora-na-pgt-aleko-konstantinov-v-pomorie.html", "text": "Ново колело, кростренажор, преса за гърди и гребен тренажор вече са разположени в двора на Професионалната гимназия по туризъм „Алеко Константинов” в Поморие. Това съобщиха от пресцентъра на  Община Поморие . Със средства от Общината старите амортизирани съоръжения бяха подменени, а новият фитнес на открито вече се радва на интерес от страна на десетки малки и големи спортисти.", "date": "2019.07.10", "title": "Бургас: Нов фитнес на открито е разположен в двора на ПГТ „Алеко Константинов” в Поморие"}
{"url": "http://www.focus-news.net/news/2019/07/10/2678773/krum-zarkov-bsp-sas-zakona-za-ustroystvo-na-chernomorskoto-kraybrezhie-se-sazdava-useshtane-za-dvoen-standart-palatkata-v-gorata-ili-dzhipa-na-plazha-e-po-vredno.html", "text": "Със Закона за устройство на Черноморското крайбрежие се създава усещане за двоен стандарт - палатката в гората или джипа на плажа е по-вредно. Това каза зам.-председателят на ПГ на \"БСП за България\" Крум Зарков по време на дебатите по президентското вето върху Закона за устройство на Черноморското крайбрежие, предаде репортер на  Агенция \"Фокус\" . \"Приемането на ветото няма да бъде загуба за вас или победа, за който и да било. То ще бъде шанс този дебат да се състои в една нормална атмосфера и обстановка\", обясни още Зарков.  \r\nТой отчете, че и преди промените държавата е регулирала процеса за къмпингуване. \"Ако днес някой се чуди, че определен начин на къмпингуване създава проблеми, това е проблем не само за самите къмпигингуващи, а и на държавата, която не е изпълнила своя ангажимент\", допълни още Зарков. \"Какво ни се предлага и защо то трябва да бъде преосмислено. Днес ни се представя да упълномощим определен брой министри - 4-ма и те евентуално някой ден да регулират. От там идва цялото напрежение\", обясни още Зарков. Според него този проблем е трябвало да бъде решен през Закона за туризма, а не чрез Закона за устройство на Черноморското крайбрежие.  \r\nДеница КИТАНОВА", "date": "2019.07.10", "title": "Крум Зарков, БСП: Със Закона за устройство на Черноморското крайбрежие се създава усещане за двоен стандарт - палатката в гората или джипа на плажа е по-вредно"}
{"url": "http://www.focus-news.net/news/2019/07/10/2678774/vasil-madolev-park-za-tantsuvashti-mechki-belitsa-4-ot-mechkite-v-parka-sa-napalno-slepi-i-imat-nuzhda-ot-spetsialni-grizhi.html", "text": "4 от мечките в Парка за танцуващи мечки в Белица са напълно слепи и имат нужда от специални грижи. Това каза за  Радио „Фокус“ - Пирин  Васил Мадолев, ръководител на екип в парка. Той уточни, че дори едната от тях е най-възрастната мечка в парка, която е на почти 39 години, при нормална продължителност на живота за мечките около 30 години. По думите му въпреки възрастта си до преди 2 години тя е виждала почти нормално, обаче е ослепяла в рамките на една седмица. Мадолев посочи, че се е оказало, че има скъсване на лещата на едното око, в следствие на което се е получило високо очно налягане – глаукома. „Имахме доста дискусии дали мечките да бъде оставена да живее, или да бъде евтаназирана, тъй като тя външно не даваше никакви признаци, че изпитва болка, но след всички изследвания се оказа, че такава наистина има. При яростна съпротива от наша страна успяхме да запазим мечката, след като намерихме много добър специалист в страната, който дойде и премахна лещата, болката на мечката отмина и дори на тези години с тези проблеми, мечката успя да заспи зимен сън“, допълни той. Експертът отбеляза, че в края на декември мечката е заспала и се е събудила след близо 2 месеца и половина. \r\nНатали СТЕФАНОВА", "date": "2019.07.10", "title": "Васил Мадолев, Парк за танцуващи мечки - Белица: 4 от мечките в парка са напълно слепи и имат нужда от специални грижи"}
{"url": "http://www.focus-news.net/news/2019/07/10/2678776/the-local-germaniya-preduprezhdenie-za-susha-mozhe-li-iztochnata-chast-na-germaniya-da-ostane-bez-vodai.html", "text": "Селскостопанските култури вече чувстват ефекта на продължаващата в източната част на Германия суша, но какво се отнася до личните запаси от питейна вода? Експерти разкриват какво може да се направи за справяне с проблема, това пише германската редакция на  The Local .  \r\nПускаш кранчето и нищо не потича. В Германия хората са свикнали причината за това да бъде спукана тръба или ремонт. Но при второ сухо лято поред – и това на фона на рекордно високите температури през юни, райони като Лузтания в източногерманския регион Бранденбург може да се сблъскат с проблем. Ако продължава да вали толкова малко, има опасност водните запаси да намалеят до опасни нива.  \r\n„До сега притеснението за вода не беше проблем за нас“, заяви Йорг Рехенберг, експерт към Федералната агенция за околната среда.  \r\nСитуацията не може да бъде пренебрегвана, пишат от редакцията на изданието – реките Елба и Одър, които преминават през източните части на страна, са с толкова непълноводни дори преди началото на лятото, че пясъка и камъните по дъното вече се виждат. В началото на юли вече не е възможен трафикът по Елба в Дрезден, защото реката е загубила 50 сантиметра от нивото си за три дни. \r\nВ същото време сушата причинява проблеми и в земеделието. „Дори не можем да орем, защото околните села ще бъдат покрити с прах“, заяви фермерът Карстен Итнер пред вестник BILD. Земеделската земя е изсъхнала в дълбочина от два метра, добавят от изданието.  \r\nСпоред Рехенберг, хората трябва да предприемат мерки за ограничаване на ползването, каквито например са икономичните тоалетни казанчета, както и вземането на душ вместо вана. Все още никой в Германия не очаква питейната вода да стане лукс, но ако сушата продължи, това ще окаже огромен негативен ефект върху посевите.   Цанко Цолов", "date": "2019.07.10", "title": "The Local (Германия): Предупреждение за суша – може ли източната част на Германия да остане без вода?"}
{"url": "http://www.focus-news.net/news/2019/07/10/2678749/krum-zarkov-bsp-problemat-s-glasuvaneto-u-nas-idva-ot-neprekasnatite-promeni.html", "text": "Големият проблем с гласуването у нас идва от това, че изборните правила се променят непрекъснато. Това пречи както на администрацията, така и на участниците в изборите - политическите партии, които се явяват на тях и най-лошото - гражданите, които гласуват, все по-малко и по-малко, са отвратени от този ежедневен спектакъл. Това заяви пред bTV зам.-председателят на ПГ на „БСП за България\" и член на ИБ на НС на БСП Крум Зарков, съобщиха от пресцентъра на  БСП .  \r\nПо думите му действията на управляващите - една напред, две назад, започват да действат много обезкуражаващо и притеснително. Той обясни, че не е нормално, в навечерието на всяка кампания, рязко да се правят изменения, което пречи на подготовката на изборния процес. „Грешките от лошата подготовка се използват като извинение за следващото упражнение. Едно и също всеки път\", коментира социалистът. Той даде за пример машинното гласуване, което сега се премахва, отново с извинението за грешките на последните избори. Зарков обаче подчерта, че машините за евровота са били сертифицирани малко преди да тръгнат из страната, клипчето, в което се обяснява как да се гласува с тях, е било издадено два дни преди изборите, а машините са пристигнали след като е приключило обучението на СИК. \r\nКрум Зарков коментира, че машинното гласуване се премахва, защото машините пречат на някои от най-отвратителните феномени в българския изборен процес - например не позволяват недействителни бюлетини, които са били повече от 7% на последните избори, и помагат резултатите да се отчитат по-честно. Той подчерта, че управляващите тъпчат на едно място и само преди 3 месеца те са начертали пътна карта за машинното гласуване - 3 хиляди машини на евроизборите, 6 хиляди на местните избори и пълно машинно гласуване след това. „Сега тази пътна карта, по средата, се взривява, както и миналия път, и ще се започне от начало. Машинно гласуване има в Изборния кодекс от 2014 г.\", каза още той. Според него тези действия пречат на изборния процес, но и ще струват милиони на държавата ни, защото всяка промяна пречи на закупуването на нужните машини, тя ги наема и така те са скъпи. Той обясни, че на последните избори машините за гласуване са били наети за 70% от стойността им. „За тези пари можеха да закупят машините и за няколко избора те да се изплатят. Но когато сте в ситуация, в която не знаете следващия път как ще гласувате, то тогава и администрацията не предприема мерки нито да закупи машините, нито да организира съхраняването им , нито да организира изборния процес\", обясни зам.-председателят на ПГ на левицата. По думите му е важно на местните избори да има машинно гласуване, защото 2 - 3 гласа могат да пренаредят една общинска листа.", "date": "2019.07.10", "title": "Крум Зарков, БСП: Проблемът с гласуването у нас идва от непрекъснатите промени"}
{"url": "http://www.focus-news.net/news/2019/07/10/2678779/varna-s-povisheno-vnimanie-tryabva-da-se-izvarshva-dvizhenieto-po-patya-varna-zlatni-pyasatsi-poradi-pochistvaneto-na-reguli-i-remont-na-trotoari.html", "text": "С повишено внимание и съобразена скорост трябва да се извършва движението по пътя Варна - Златни пясъци поради почистването на регули и ремонт на тротоари, предаде репортер на  Радио „Фокус“ – Варна . По магистрала „Хемус“ между „Повеляново“ и Слънчево трафикът се осъществява двупосочно в лявото платно в посока Варна. В отсечката от км 406+850 до км 416+200 все още се извършват ремонтни дейности. Затворено за движение е дясното платно. Ограничено е качването в посока Варна от пътните възли „Повеляново“ и „Слънчево“, а трафикът се пренасочва по път I-2 Русе – Варна. Ограничено е и слизането в посока Слънчево и Тополи. Забранено е преминаването на превозни средства с маса над 10 тона по пътя Кранево – Варна. Обходният маршрут е през селата Кичево и Оброчище. \r\nДиана СТОЕВА", "date": "2019.07.10", "title": "Варна: С повишено внимание трябва да се извършва движението по пътя Варна - Златни пясъци поради почистването на регули и ремонт на тротоари"}
{"url": "http://www.focus-news.net/news/2019/07/10/2678775/hristian-mitev-nfsb-zakonat-za-ustroystvo-na-chernomorskoto-kraybrezhie-tryabva-da-bade-podkrepen-i-vetoto-da-bade-othvarleno.html", "text": "Законът за устройство на Черноморското крайбрежие трябва да бъде подкрепен и ветото да бъде отхвърлено. Това каза народният представител от НФСБ Христиан Митев по време на дебатите по президентското вето върху Закона за устройство на Черноморското крайбрежие, предаде репортер на  Агенция \"Фокус\" . Христиан Митев посочи, че не е съгласен с тезите, изразени от Крум Зарков от БСП. \"На първо място, съвсем нормална практика е уредбата, когато тя е подробна и няма как да бъде развита в закон, да бъде делегирано правомощие на изпълнителната власт“, каза Митев. \"По отношение на липсата на контрол - всъщност контрол има. Тази наредба подлежи на контрол по реда на Административно-процесуалния кодекс. Контролът се осъществява от Върховен административен съд, пред който може да бъде оспорен актът - приемане на наредбата и самата наредба, ако те противоречат на закона\", допълни още Митев. Според него няма никакъв проблем по отношение на административно-наказателните разпоредби.  \r\nДеница КИТАНОВА", "date": "2019.07.10", "title": "Христиан Митев, НФСБ: Законът за устройство на Черноморското крайбрежие трябва да бъде подкрепен и ветото да бъде отхвърлено"}
{"url": "http://www.focus-news.net/news/2019/07/10/2678781/noi-sredniyat-osiguritelen-dohod-za-stranata-za-may-2019-g-e-98076-leva.html", "text": "Националният осигурителен институт обявява, че размерът на средния осигурителен доход за страната за месец май 2019 г. е 980.76 лв. Това съобщиха от пресцентъра на  НОИ . Средномесечният осигурителен доход за страната за периода от 01 юни 2018 г. до 31 май 2019 г. е 928.94 лв. \r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец юни 2019 г., съгласно чл. 70, ал. 2 от Кодекса за социално осигуряване.", "date": "2019.07.10", "title": "НОИ: Средният осигурителен доход за страната за май 2019 г. е 980.76 лева"}
{"url": "http://www.focus-news.net/news/2019/07/10/2678782/mariana-ivanova-stolichen-inspektorat-ulitsite-s-masov-gradski-transport-se-miyat-chetiri-pati-v-mesetsa.html", "text": "За измиване на улиците тази година Столичната община е предвидила 6 млн. лева. Това са пари от таксата за битови отпадъци, които софиянци плащат. По график улиците в София се мият четири пъти годишно на автоцистерна с маркуч, но има и включена още една дейност - миене с автоцистерна на дюзи. Така се мият улиците с масов градски транспорт четири пъти в месеца. Това каза Мариана Иванова от Столичния инспекторат в ефира на сутрепния блок на  БНТ  във връзка с решението на Софийския градски съд задължи Столичната община да мие улиците по два пъти месечно от май до края на септември и по веднъж през останалата част от годината. \r\nПо думите ѝ и двата метода на измиване са ефективни, но разликата е, че при миенето с маркуч се измиват и тротоарите, докато при дюзи се мият само уличните платна. \r\nСпоред Иванова улиците се мият постоянно през летния период, графиците се изпълняват. До момента всички улици са измити по два пъти. \r\nГражданите са предупреждават, че ще се мият улиците чрез уведомления, които се поставят на видни места. На страницата на Столичен инспекторат също има секция „графици“, където всеки може да види кога ще бъде измита неговата улица. \r\nПри дъжд миенето се спира и се продължава след спиране на дъжда. \r\nИзвършва се също ежедневен контрол дали има проводимост на шахтите, каза още Мариана Иванова.", "date": "2019.07.10", "title": "Мариана Иванова, Столичен инспекторат: Улиците с масов градски транспорт се мият четири пъти в месеца"}
{"url": "http://www.focus-news.net/news/2019/07/10/2678783/dots-d-r-milanka-slavova-unss-1-200-studenti-nad-planovite-mesta-sa-proyavili-interes-da-kandidatstvat-pri-nas.html", "text": "Университетът за национално и световно стопанство (УНСС) има близо 1 200 студенти над плановите места, които са проявили интерес да кандидатстват в учебното заведение. Това каза за сутрешния блок „Добро утро, България“ на  Радио „Фокус“  заместник-ректорът на университета по обучението в ОКС „бакалавър“ и продължаващо обучение доц. д-р Миланка Славова. Според нея тазгодишната кампания е успешна поради няколко причини. „На първо място това е авторитетът на УНСС. Това ще бъде нашият 99-ти випуск, тъй като навлизаме в 100-годишнината на университета, която ще се чества на 21-ви май 2020 г. Има много мероприятия, които ще бъдат посветени на тази дата. Традицията играе важна роля при избора на висше училище, в което младите хора да продължат образованието си. На второ място е много добрата връзка, която имаме със средните училища в България и особено с професионалните гимназии. Към УНСС е създадена Асоциация на икономическите училища в България“, коментира доц. д-р Миланка Славова. Тя каза още, че не на последно място са и интересните специалности, които учебното заведение предлага. Учебната година ще започне по традиция в началото на месец октомври и не се очакват промени в графика. Записването за първото класиране започва от днес и ще продължи до 13-ти юли, уточни тя. За да имат шанс да се класират на второ и трето класиране, желаещите трябва да подадат документи, уточни Славова. Тези, които не се класират имат възможност да се запишат за платено обучение. Няма да има промени в таксите за държавно обучение, но има леко увеличение на платената поръчка, добави тя.  \r\nЙоланда ПЕЛОВА", "date": "2019.07.10", "title": "Доц. д-р Миланка Славова, УНСС: 1 200 студенти над плановите места са проявили интерес да кандидатстват при нас"}
{"url": "http://www.focus-news.net/news/2019/07/10/2678765/evgeniya-aleksieva-gerb-neobhodim-e-po-shirok-debat-i-zadalbochen-analiz-za-mashinnoto-glasuvane-no-ne-predi-mestni-izbori.html", "text": "Необходим е по-широк дебат, задълбочен анализ и тестване на машинното гласуване, но не преди местни избори. Това каза в интервю за сутрешния блок  „Добро утро, България“  на  Радио „Фокус“  Евгения Алексиева, народен представител от ГЕРБ. „Нашата законодателна инициатива е провокирана от анализът на ЦИК и проблемите, които са свързани с машинното гласуване. Тези анализи бяха направени от много анализатори и експерти в областта. Това не е заден ход, а мерки, които трябва да гарантират честно, прозрачно и законово гласуване, но и успешна и по-лека работа на секционните избирателни комисии, както и предаване на протоколите в Общинските избирателни комисии по принцип, а не само успешното машинно гласуване. За нас увеличаването на броя на машините може да доведе до повече грешки и несъответствия в протоколите на секционните комисии, което не се отрази на европейските избори, но може да се отрази и да повлияе на резултатите от местните избори. Това са най-тежките и трудни избори, защото се гласува за кмет на община, за общински съветници, за кметове на райони и за кметове на кметства. Стои въпросът и за правилното отчитане на преференциите, което е много важно както за гласоподавателите, така и за всеки един от кандидатите в тези листи. Ние смятаме, че с увеличаването на машините това ще бъде трудно и усложнено“, обясни Евгения Алексиева. Според нея машинното гласуване се е оказало много скъпо и неоправдано, тъй като за 3 000 секционни комисии с въведено машинно гласуване само 27,7% от гласувалите са направили този вот с машини. Евгения Алексиева каза още, че в другите европейски държави няма изцяло такова машинно гласуване. Държави, които са въвеждали машинно гласуване, след това са се отказвали от него заради подобни грешки и несъответствия, обясни Евгения Алексиева. \r\nЙоланда ПЕЛОВА", "date": "2019.07.10", "title": "Евгения Алексиева, ГЕРБ: Необходим е по-широк дебат и задълбочен анализ за машинното гласуване, но не преди местни избори"}
{"url": "http://www.focus-news.net/news/2019/07/10/2678780/dimitar-boychev-gerb-krayno-vreme-beshe-da-se-napravyat-predlozheniyata-v-zakona-za-ustroystvo-na-chernomorskoto-kraybrezhie-za-kampinguvaneto-i-sam-ubeden-che-tryabva-da-gi-podkrepim.html", "text": "Крайно време беше да се направят предложенията в Закона за устройство на Черноморското крайбрежие за къмпингуването и съм убеден, че трябва да ги подкрепим. Това каза народният представител от ПГ на ГЕРБ Димитър Бойчев по време на дебатите по президентското вето върху Закона за устройство на Черноморското крайбрежие, предаде репортер на  Агенция \"Фокус\" . „Малко се промени акцентът на промените и се наблегна на това, че какви наказания ще бъдат налагани на така наречените свободно къмпингуващи. Промените не са в този смисъл. Правят се промени за регламентация на тази дейност“, каза още Бойчев. Той поясни, че идеята да има обособени места, които да са с много по-малки изисквания, които са към момента. „Черноморските общини харчат немалък ресурс, който е събран от всички нас за сметосъбиране и сметоизвозване“, уточни още Бойчев.  \r\nДеница КИТАНОВА", "date": "2019.07.10", "title": "Димитър Бойчев, ГЕРБ: Крайно време беше да се направят предложенията в Закона за устройство на Черноморското крайбрежие за къмпингуването и съм убеден, че трябва да ги подкрепим"}
{"url": "http://www.focus-news.net/news/2019/07/10/2678785/burgas-v-grada-shte-se-provede-festivalat-dzhaz-v-burgas.html", "text": "В града ще се проведе фестивалът „Джаз в Бургас“. В първата част на музикалното събитие през юли в Експо център „Флора“ ще изгреят джаз музиканти от България, Гърция, Автралия, Англия, Франция и Испания. Това съобщиха от пресцентъра на  Община Бургас . Начало на фестивала на 11 юли ще дадат проектите „Red light district project“, „Крис - крос“ и „dRom“ (Гърция). \r\nНа 12 юли за доброто настроение на отбраната публика на фестивала ще се погрижат „Дейвид Дауър трио“ (Австралия, Англия), „Two guitars Jazz live“ и „Metaformoza“. Програмата на китарното дуо „Two guitars Jazz live“ включва джаз стандарти, джипси джаз, фюжън, фламенко и авторски пиеси от български композитори. Изпълнителският им стил е жив и динамичен, често виртуозен, но също така вглъбен и задълбочен в тайните на джаза. \r\nСпециално участие и акцент в програмата на джаз фестивала на 13 юли е участието на композитора и диригент Ангел Заберски с джаз композиции за биг бенд. В музикалния проект вземат участие 17 талантливи музиканти. Програмата включва романтични балади, фолклорни пиеси, оперни арии и джаз стандарти, както самият Заберски я определя: „Еклектика от жанрове - суинг, балада, фюжън, фолклор, би боп, мейнстрийм...“. Солисти на бенда са Михаил Йосифов, Мартин Ташев, Владислав Мичев, Вили Стоянов, Димитър Льолев и Арнау Гарофе, както и невероятният перкусионист Стоян Янкулов - Стунджи. \r\nВпечатляваща част от фестивалната вечер на 13 юли ще бъдат и артистите от Armel Dupas „Piano solo concert“ със специален гост Петър Салчев и „Jazz cats“. Оригинална музика с подчертано джазово импровизационен дух, но и белязана от съвременното класическо камерно звучене ще предложат Armel Dupas и Петър Салчев. \r\n„Jazz cats“ - Христо Йоцов създава Jazz Cats през 2016 година, първоначално като клубен проект, вдъхновен от би-боп традицията. Майсторството на четиримата, спойката между тях и високата степен на енергия довежда до обогатяване и разнообразяване на репертоара, което превръща проекта в концертен и фестивален.", "date": "2019.07.10", "title": "Бургас: В града ще се проведе фестивалът „Джаз в Бургас“"}
{"url": "http://www.focus-news.net/news/2019/07/10/2678786/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Американският президент Доналд Тръмп нарече британския посланик във Вашингтон Ким Дарох „много глупав човек“ и „надут глупак“, пише британският вестник  Telegraph . \r\nКато част от невероятен критицизъм от страна на Белия дом към Дарох, Тръмп засегна и британския премиер Тереза Мей, като заяви: „казах й как да се оправи с Брекзит, но тя избра своя собствен глупак път“, който според президента е завършил с „катастрофа“.  \r\n„Чалнатият посланик, който Великобритания натресе на САЩ не е човек, от който сме очаровани, много глупав човек. По-добре е той да говори със своята страна и премиера Тереза Мей относно Брекзит без да се засяга от моите критики относно това как се разви (излизането на Лондон от ЕС – бел. прев.). Казах на Тереза Мей как да го направи, но тя пое по своя глупав път  и не успя да го свърши. Каква катастрофа! Не познавам посланика, но ми казаха, че е надут глупак. Кажете му, че САЩ в момента имат най-добрата икономика и армия в Света и те вървят само напред. Благодаря, г-н. президент“, се казва в съобщението на Тръмп в социалната мрежа „Туитър“.  \r\n***  Не много след официалната смяна на министрите в гръцкото външно министерство, Атина заклейми планирания от Турция сондаж, който е на територията на изключителната икономическа зона на Република Кипър, това коментира гръцкото електронно издание  Ekathimerini .  \r\n„Заклеймяваме опита на Турция да извърши незаконни сондажи в териториалните води на Република Кипър“, се казва в съобщение от външното ведомство в Атина, направемо малко след като втори турски сондажен кораб навлезе във водите край североизточната част на острова.  \r\n„Изразяваме нашата солидарност с Република Кипър и призоваваме още веднъж Турция да прекрати незабавно незаконните си действия и спазва суверенитета на Кипър“, заявяват още от Атина.  \r\nПлановете на Турция вече бяха осъдени от ЕС, а Кремъл заяви във вторник, че „нарушаването на кипърския суверенитет“ подкопава усилията за решаване на десетилетния проблем, разделящ острова. Същия ден френското външно министерство изрази солидарност с Кипър, „чийто суверенитет трябва да бъде уважаван“. Париж също призова Турция да „избягва всички действия, които биха били нелегални и рушащи стабилността в региона. В същото време от Кайро подчертаха нуждата от избягване на ескалация и „ангажимент към спазването на международните закони“. \r\n***  Селскостопанските култури вече чувстват ефекта на продължаващата в източната част на Германия суша, но какво се отнася до личните запаси от питейна вода? Експерти разкриват какво може да се направи за справяне с проблема, това пише германската редакция на  The Local .  \r\nПускаш кранчето и нищо не потича. В Германия хората са свикнали причината за това да бъде спукана тръба или ремонт. Но при второ сухо лято поред – и това на фона на рекордно високите температури през юни, райони като Лузтания в източногерманския регион Бранденбург може да се сблъскат с проблем. Ако продължава да вали толкова малко, има опасност водните запаси да намалеят до опасни нива.  \r\n„До сега притеснението за вода не беше проблем за нас“, заяви Йорг Рехенберг, експерт към Федералната агенция за околната среда.  \r\nСитуацията не може да бъде пренебрегвана, пишат от редакцията на изданието – реките Елба и Одър, които преминават през източните части на страна, са с толкова непълноводни дори преди началото на лятото, че пясъка и камъните по дъното вече се виждат. В началото на юли вече не е възможен трафикът по Елба в Дрезден, защото реката е загубила 50 сантиметра от нивото си за три дни. \r\nВ същото време сушата причинява проблеми и в земеделието. „Дори не можем да орем, защото околните села ще бъдат покрити с прах“, заяви фермерът Карстен Итнер пред вестник BILD. Земеделската земя е изсъхнала в дълбочина от два метра, добавят от изданието.  \r\nСпоред Рехенберг, хората трябва да предприемат мерки за ограничаване на ползването, каквито например са икономичните тоалетни казанчета, както и вземането на душ вместо вана. Все още никой в Германия не очаква питейната вода да стане лукс, но ако сушата продължи, това ще окаже огромен негативен ефект върху посевите.  \r\n***  Швеция ще се присъедини към програмата на Великобритания за разработване на изтребители от шесто поколение, носеща името „Темпест“, която трябва да бъде завършена до 2035 г., това съобщава електронната редакция на вестник  New Europe . \r\n„Темпест“ се разработва от няколко компании, сред които „Ролс-Ройс“, европейската MBDA и британското крило на италианската фирма „Леонардо“. Изданието информира, че новият шесто поколение изтребител ще включва заглушаваща радарите „стелт“ технология, както и нови оръжейни системи.  \r\nБританско-шведският проект ще се конкурира с френско-германската идея „Въздушна военна системата на бъдещето“, която се разработва от „Еърбъс“ и френската компания „Дасо“. Към програмата на Франция и Германия наскоро се присъедини и Испания, като се очаква първите прототипи да бъдат готови за тестове през 2026 г. От редакцията на вестника разкриват за съществуването на спекулации, според които двете програми могат да бъдат слети в една.  \r\n***", "date": "2019.07.10", "title": "Преглед на някои от основните теми в Европейския печат (Агенция \"Фокус\")"}
{"url": "http://www.focus-news.net/news/2019/07/10/2678784/the-telegraph-donald-tramp-nareche-britanskiya-poslanik-vav-vashington-nadut-glupak.html", "text": "Американският президент Доналд Тръмп нарече британския посланик във Вашингтон Ким Дарох „много глупав човек“ и „надут глупак“, пише британският вестник  Telegraph . \r\nКато част от невероятен критицизъм от страна на Белия дом към Дарох, Тръмп засегна и британския премиер Тереза Мей, като заяви: „казах й как да се оправи с Брекзит, но тя избра своя собствен глупак път“, който според президента е завършил с „катастрофа“.  \r\n„Чалнатият посланик, който Великобритания натресе на САЩ не е човек, от който сме очаровани, много глупав човек. По-добре е той да говори със своята страна и премиера Тереза Мей относно Брекзит без да се засяга от моите критики относно това как се разви (излизането на Лондон от ЕС – бел. прев.). Казах на Тереза Мей как да го направи, но тя пое по своя глупав път  и не успя да го свърши. Каква катастрофа! Не познавам посланика, но ми казаха, че е надут глупак. Кажете му, че САЩ в момента имат най-добрата икономика и армия в Света и те вървят само напред. Благодаря, г-н. президент“, се казва в съобщението на Тръмп в социалната мрежа „Туитър“.   Цанко Цолов", "date": "2019.07.10", "title": "The Telegraph: Доналд Тръмп нарече британския посланик във Вашингтон „надут глупак“"}
{"url": "http://www.focus-news.net/news/2019/07/10/2678787/svetata-pravoslavna-tsarkva-pochita-chudotvorniya-obraz-na-presveta-bogoroditsa-troeruchitsa-na-12-yuli.html", "text": "Светата Православна Църква почита чудотворния образ на Пресвета Богородица „Троеручица” на 12 юли, предаде репортер на  Агенция „Фокус“ . Нейното чудотворно копие се съхранява в Троянската света обител \"Успение на Пресвета Богородица\". Във връзка с това на 11 юли 2019 г. (Четвъртък) от 20:30 ч. в съборния манастирски храм „Успение Богородично” ще бъде отслужено всенощно бдение и св. Литургия в чест на Пресвета Богородица.  \r\nНикола ПЕТКОВ", "date": "2019.07.10", "title": "Светата Православна Църква почита чудотворния образ на Пресвета Богородица „Троеручица” на 12 юли"}
{"url": "http://www.focus-news.net/news/2019/07/10/2678788/biser-mihaylov-oblasten-upravitel-na-blagoevgrad-situatsiyata-v-oblastta-e-spokoyna-prez-izminalata-nosht-ima-postapili-9-signala-za-problemi-zaradi-buryata.html", "text": "Ситуацията в областта е спокойна, през изминалата нощ има постъпили 9 сигнала за проблеми в следствие на бурята. Това каза за  Радио „Фокус“ - Пирин  Бисер Михайлов, областен управител на Благоевград. „7 от сигналите са за Благоевград, 1 – за Якоруда и 1 – за Сандански. 5 от сигналите за Благоевград са за отводняване на мазета и 2 са за паднали дървета. Едното от тях е в квартал „Струмско“, като част от клоните са паднали върху автомобил. Има нанесени леки материални щети. Добрата новина е, че няма пострадали хора при снощната буря, която беше доста сериозна“, уточни той. Областният управител допълни, че сигналът в Якоруда е за отводняване на едно мазе, а в Сандански отново е за паднало дърво. По думите му веднага са реагирали екипите на РД „Пожарна безопасност и защита на населението“ - Благоевград.  \r\n„Във връзка с обявения оранжев код днес за територията на област Благоевград съм разпоредил наблюдение на нивата на реките от страна на „Напоителни системи“ и на Държавната агенция по метрология и технически надзор за нивата на язовирите. Искам да се обърна и към жителите на областта във връзка с обявения днес оранжев код, който е вторият по степен на опасност, при по-сериозни метеорологични условия да бъдат внимателни и да предприемат необходимите действия да се защитават евентуално в сгради, ако има силен вятър или по-сериозни превалявания“, заяви Бисер Михайлов. Той каза още, че няма постъпили сигнали в Областния ситуационен център за населени места с прекъснато електрозахранване. \r\nНатали СТЕФАНОВА", "date": "2019.07.10", "title": "Бисер Михайлов, областен управител на Благоевград: Ситуацията в областта е спокойна, през изминалата нощ има постъпили 9 сигнала за проблеми заради бурята"}
{"url": "http://www.focus-news.net/news/2019/07/10/2678789/pregled-na-osnovnite-temi-vav-varnenskiya-pechat.html", "text": "„Отпадат книгите за дневни отчети на фискалните устройства“, съобщава на първата си страница вестник  „Черно море“ . От 2 юли т.г. за лицата, използващи фискални устройства за отчитане на продажби на стоки/ услуги в търговски обекти, отпада задължението за водене на книги за дневните финансови отчети, в които всеки ден се съхраняват дневните отчети на фискалните устройства. Задължението остава за бензиностанциите, използващи електронни системи с фискална памет (ЕСФП). „Не купувайте риба от крайпътни търговци“ е водещото заглавие на втора страница. Експерти предупреждават, че купуването и яденето на такава риба може да е опасно за потребителите. Консумацията на риба от подобни пишман-търговци е, меко казано, опасна, коментират от Агенцията по храните. „Готвят се стратегии за развитието на туристическите райони“, става ясно от друга публикация в броя. Министерството на туризма планира създаването на стратегии за развитието на деветте обособени стратегически района, става ясно от обществена поръчка, публикувана в регистъра на Агенцията за обществени поръчки. „Румънецът, убил дете на паркинг, плаче в съда“ е водещото заглавие на четвърта страница в броя. Апелативният съд отложи гледането на мярката за неотклонение на 32-годишния румънски гражданин Адриан Крецу, който на 29 юни прегази и уби дете на паркинг в Морската градина. Преди седмица Окръжният съд във Варна наложи най-тежката мярка за неотклонение на 32-годишния румънец. Той обаче обжалва.", "date": "2019.07.10", "title": "Преглед на основните теми във варненския печат"}
{"url": "http://www.focus-news.net/news/2019/07/10/2678790/blagoevgrad-zasileno-e-politseyskoto-prisastvie-v-grada.html", "text": "Засилено е полицейското присъствие в Благоевград, предаде репортер на  Радио „Фокус“ - Пирин . В града на различни места има патрули на ОДМВР - Благоевград и на „Военна полиция“.  \r\nПо непотвърдена информация в града се провежда специализирана полицейска акция. \r\nЛивия НИНОВА", "date": "2019.07.10", "title": "Благоевград: Засилено е полицейското присъствие в града"}
{"url": "http://www.focus-news.net/news/2019/07/10/2678792/ministar-ekaterina-zaharieva-zaminava-na-rabotno-poseshtenie-v-gruziya.html", "text": "Вицепремиерът и министър на външните работи Екатерина Захариева заминава на работно посещение Грузия, където ще участва в Батумската международна конференция, посветена на 10-ата годишнина на Източното партньорство, съобщиха от пресцентъра на  Министерство на външните работи . Събитието ще събере политици от страните - членки на ЕС, и от страните от Източното партньорство, представители на бизнеса, академичните среди и неправителствения сектор.  \r\nЗахариева ще участва в дискусия с колегите си от Германия, Швеция, Полша и Чехия, посветена на постигнатото от инициативата през последните 10 години, и предизвикателствата, пред които са изправени страните от региона по пътя на тяхната европейска интеграция.  \r\nУчастниците ще направят преглед на основните области на сътрудничество между ЕС и страните от Източното партньорство и ще споделят нови идеи за по-нататъшно укрепване на инициативата и след 2020 г. Ще бъдат обсъдени процесите на демократизация в региона, развитието на сигурността в Черно море, сътрудничеството в областта на транспорта, енергетиката, комуникациите. \r\nВицепремиерът Захариева ще се срещне с президента на Грузия Саломе Зурабишвили и с министър-председателя Мамука Бахтадзе. \r\nИзточното партньорство е създадено през 2009 г. като инициатива на Европейския съюз, която обединява страните - членки на Съюза и Армения, Азербайджан, Беларус, Грузия, Молдова и Украйна. Целта му е засилване на регионалното сътрудничество между страните, както и активизирането на отношенията им с ЕС.", "date": "2019.07.10", "title": "Министър Екатерина Захариева заминава на работно посещение в Грузия"}
{"url": "http://www.focus-news.net/news/2019/07/10/2678794/blagoevgrad-55-kanabisovi-rasteniya-sa-otkriti-v-zemlishte-na-selo-dolno-osenovo.html", "text": "150 чашки с разсад и 55 броя канабисови растения са открити в землище на село Долно Осеново, община Симитли. Това съобщиха от  ОДМВР - Благоевград . Растенията са били засети в местността Ракочевец на площ около 500 кв. м. След вземане на представителни проби, същите са унищожени по надлежния ред. Образувано е досъдебно производство.", "date": "2019.07.10", "title": "Благоевград: 55 канабисови растения са открити в землище на село Долно Осеново"}
{"url": "http://www.focus-news.net/news/2019/07/10/2678777/d-r-damyan-iliev-babh-shtetite-ot-chumata-po-svinete-mozhe-da-dostignat-2-mlrd-lv.html", "text": "Щетите от чумата по свинете може да достигнат 2 млрд. лв. Това каза директорът на Българската агенция по безопасност на храните (БАБХ) д-р Дамян Илиев в предаването  „Тази сутрин“  по  бТВ  във връзка с болестта африканска чума по свинете. \r\nПо думите му ситуацията е много тревожна, а основен фактор за пренасяне на чумата са хората, които пренасят вируса. \r\n„Мога да ви кажа много примери как е дошъл вирусът при нас. Едно е чрез диви прасета и контакт на ловци с двора вкъщи, другото е чрез храни – от тези райони, в които е чумата, са ходили да си купуват кебапчета в Румъния. В месото вирусът стои три-четири месеца”, обясни Илиев. \r\nТой е категоричен, че заболяването не е пренесено от комари. \r\nОтносно пръскането срещу комари районите по поречието на Дунав той каза, че в петък ще бъде съставен график. Пръскането се бави заради липсата на подходящ препарат. „Препаратът трябва да е разрешен в България – от Министерството на здравеопазването, заради риска за пчелите, обясни директорът на БАБХ. \r\nТой коментира и сигналите за опасна храна по хотелите по Черноморието. Обяви, че предстоят проверки по сигнали за растителни мазнини в сиренето. Напомни също, че има телефон за сигнали и достатъчно експерти на място, които да реагират на оплаквания.", "date": "2019.07.10", "title": "Д-р Дамян Илиев, БАБХ: Щетите от чумата по свинете може да достигнат 2 млрд. лв."}
{"url": "http://www.focus-news.net/news/2019/07/10/2678771/pencho-milkov-bsp-gerb-ne-iskat-mashinno-glasuvane-zashtoto-to-prechi-na-manipulatsiite-na-izborite.html", "text": "ГЕРБ не искат машинно гласуване, защото то пречи на манипулациите на изборите . Не машините провалиха хората. Хората умишлено провалиха машините. Това заяви депутатът от ПГ на „БСП за България“ Пенчо Милков, съобщиха от пресцентъра на  БСП . „50 милиона от бюджета бяха отделени за машините. Всички възражения в момента, които слушаме, че има проблем с машините, са следствие на лоша организация”, коментира народният представител, като припомни, че правилата за машинното гласуване са били обявени 6 дни преди изборите, а машините са сертифицирани  30 минути преди да тръгнат за изборите. „Машината препятства фалшифицирането на протокола и недействителните бюлетини. Само  в България 7 на 100 са недействителните бюлетини. Това е партия и половина в парламента”, каза Милков. Той даде пример, че в останалите страни от ЕС недействителни бюлетини са 3 процента. „Машинното гласуване е лечение на всички изборни дефекти”, отбеляза Милков. Социалистът коментира, че е гласувал машинно на предните избори и в неговата секция  не е имало проблем. „Машините са обективни. Те не подлежат на умора и на грешки”, изрази мнение той. \r\n„Машините трябваше да се купят, вместо да се плати наем, който е  70 на 100 от цената им”, заяви Милков, като допълни, че те могат да се ползват при десетки избори. \r\n„ГЕРБ превърнаха изборите в манифактура за възпроизводство на властта”, коментира той. Социалистът изтъкна, че отново управляващите  променят изборните правила 3 месеца преди изборите. „В 11 областни града  ГЕРБ са само с 1000 гласа над БСП и затова ги е страх”, добави Пенчо Милков.", "date": "2019.07.10", "title": "Пенчо Милков, БСП: ГЕРБ не искат машинно гласуване, защото то пречи на манипулациите на изборите"}
{"url": "http://www.focus-news.net/news/2019/07/10/2678796/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2019.07.10", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/07/10/2678778/irena-anastasova-bsp-kakvo-shte-stane-s-parite-predvideni-za-zakupuvane-na-mashini-za-glasuvanei.html", "text": "\"Какво ще стане с парите, предвидени за закупуване на машини за гласуване?\" Този въпрос отправи към управляващите секретарят на ПГ на \"БСП за България\" Ирена Анастасова пред БСТВ, съобщиха от пресцентъра на  БСП . Тя подчерта, че на последните избори е трябвало да има 12 хиляди машини в 12 хиляди секции, а с големи усилия са били разположени 3 хиляди машини в 3 хиляди секции. Тя обясни, че в бюджета на страната са отделени 50 млн. лв. за закупуване на машини и не са усвоени, защото за евроизборите са наети 3 хиляди машини. По думите й има причина за съгласието между четворната управляваща коалиция за премахване на машинното гласуване. \"Явно тази договорка си има цена, която знаят само те. В този случай, в защитата на машинното гласуване, в  парламента БСП е сама\", категорична бе тя. По думите й целта на управляващите е да няма опозиция и по-точно да няма опозиция в лицето на БСП. \"Всичко това показва и желанието на управляващите в максимална степен да ограничат всички стъпки, предвидени в Изборния кодекс, които допринасят за честността на изборите, прозрачността на вота и сигурността на гражданите, че това което са изразили като свое политическо желание на изборите, е отчетено такова, каквото е\", коментира тя.  \r\nНа въпрос за субсидиите Анастасова подчерта, че още при първия превод от Министерство на финансите, който е надвишавал сумата, която левицата е трябвало да получи от 11 лв. на глас, представител на БСП е отишъл в министерството, за да попита за причината. Тя обясни, че от там е било отговорено, че там сметките са направени правилно и преведената от тях сума е правилната.   Тя подчерта, че отговорност носи този, който е дал повече пари на партиите отколкото е трябвало - министърът на финансите. \"В случая обаче се оказва, че не е така и той няма да носи вина\", подчерта тя.  \r\nИрена Анастасова коментира и доклада на комисията, проверявала учебното съдържание на всички учебници по всички предмети и доклада на министъра на образованието с резултатите от работата й. \"Министърът обясни, че комисията не е намерила сериозни пропуски в съдържанието на учебниците и са намерени единствено технически грешки, които ще бъдат предадени на издателствата, които да ги коригират\", обясни Анастасова. Тя подчерта, че е задала въпрос- какво се случва с учебника по история за 10-ти клас и каква е тази истерия, която се разразява, след като учебните програми, включително и по история за 10-ти клас, са приети преди 2 години. \"Още тогава БСП застана на позицията, че неравностойно се застъпват периодите от българската история и изучаването й е събрано в само 2 години от общо 8 години изучаване на история. 1300 години история трудно могат да бъдат събрани в една или 2 учебни години. Получава се препускане през материала и засягане на теми, които са удобни в момента\", категорична бе тя. Секретарят на ПГ на левицата подчерта, че въпреки възраженията на БСП, по новия закон учебните програми се утвърждават от министъра на образованието. По думите й след като е бил одобрен и издаден учебникът, спазващ всички критерии, министърът на образованието е изпратил 12 забележки с политически характер до издателите. \"Проблемът е, че министърът не може в това си качество, на политическо лице, да се намесва в работата на издателствата и творческите колективи, които са достатъчно авторитетни български историци и са спазили всички изисквания по закон. Няма друг министър в новата българска история, който да си е позволил такова нещо\", заключи Ирена Анастасова.", "date": "2019.07.10", "title": "Ирена Анастасова, БСП: Какво ще стане с парите, предвидени за закупуване на машини за гласуване?"}
{"url": "http://www.focus-news.net/news/2019/07/10/2678795/aleksandar-nenkov-gerb-nyama-kak-da-se-zameni-segashniyat-po-liberalen-rezhim-za-kampinguvane-s-po-restriktiven-tay-kato-v-momenta-nyama-nikakav.html", "text": "Няма как да се замени сегашният по-либерален режим за къмпингуване с по-рестриктивен, тъй като в момента никакъв. Това каза народният представител от ПГ на ГЕРБ  и заместник-председател на Регионална комисия Александър Ненков по време на дебатите по президентското вето върху Закона за устройство на Черноморското крайбрежие, предаде репортер на  Агенция \"Фокус . \"Винаги и аз, като народен представител, и моите колеги се отнасяме сериозно към всеки един от мотивите на президента. Ние винаги се отнасяме с достатъчно уважение към президентската институция, независимо от принципните си различия и политическите си пристрастия\", коментира Ненков. Той посочи, че основно мотивът на държавния глава срещу Закона за устройство на Черноморското крайбрежие е бил, че сегашния по-либерален режим се заменя с един по-рестриктивен. \"Само, че, колеги, няма как да има по-либерален режим, при положение, че изобщо режим липсва. Няма такъв, за да бъде либерален или консервативен\", каза още Ненков.  \r\nТой определи дебатът по ветото и законопроекта като смислен. \"Дебатът е смислен и има своето поле за изяви в бъдеще\", обясни още депутатът от ГЕРБ. Според него свободното къмпингуване не означава слободия. \"Смисълът на тези промени не да се наложат някакви санкции или да се търсят някакви приходи, а да има елементарни, ако щете чисто хигиенни изисквания, които да всеки да ги спазва\", допълни още Ненков.  \r\nДеница КИТАНОВА", "date": "2019.07.10", "title": "Александър Ненков, ГЕРБ: Няма как да се замени сегашният по-либерален режим за къмпингуване с по-рестриктивен, тъй като в момента няма никакъв"}
{"url": "http://www.focus-news.net/news/2019/07/10/2678797/nimh-ochakvat-se-znachitelni-povisheniya-na-vodnite-niva-v-tselite-vodosbori-na-rekite-struma-mesta-i-dospat.html", "text": "От следобедните часове днес до следобедните часове ма 11 юли ще има значителни повишения на водните нива в целите водосбори на реките Струма, Места и Доспат. Това сочи справка на сайта на  Националния институт по метеорология и хидрология . В резултат на интензивни валежи има опасност от възникване на поройни наводнения: през деня днес и във вечерните часове във водосбора на: река Места (в притоците ѝ река Бяла Места, река Белишка в района на град Белица, река Неврокопска в района на град Гоце Делчев, река Мътница, река Бистрица); река Струма (в притоците ѝ река Новоселска, река Джерман, река Копривен, река Рилска, река Лисийска, река Благоевградска Бистрица в района на градовете Кюстендил, Дупница, Благоевград). От следобедните часове на 11 юли и на 12 юли речните нива ще се понижават.", "date": "2019.07.10", "title": "НИМХ: Очакват се значителни повишения на водните нива в целите водосбори на реките Струма, Места и Доспат"}
{"url": "http://www.focus-news.net/news/2019/07/10/2678801/veliko-tarnovo-mazh-e-obvinen-za-pritezhanie-na-narkotitsi-za-nad-10-000-lv.html", "text": "46-годишен мъж от Павликени е обвинен за притежание на наркотици за над 10 000 лв. Това съобщава от  Областна дирекция на МВР – Велико Търново . В началото на ноември миналата година при извършена полицейска проверка в жилище в село Патреш бяха установени и иззети 1750 грама наркотични вещества от рода на конопа, на стойност 10 500 лв. В хода на разследването са събрани достатъчно данни, че автор на деянието е 46-годишен мъж от Павликени. Вчера той е привлечен, като обвиняем, наложена му е мярка за неотклонение „подписка“.", "date": "2019.07.10", "title": "Велико Търново: Мъж е обвинен за притежание на наркотици за над 10 000 лв."}
{"url": "http://www.focus-news.net/news/2019/07/10/2678791/hurriyet-turtsiya-othvarli-tvardeniyata-che-sondazhite-na-ankara-v-iztochnoto-sredizemnomorie-sa-nelegitimni.html", "text": "Турското външно министерство отхвърли в сряда твърденията на Атина и на ЕС, според които сондажите на страната за нефт и газ край Кипър са нелегитимни, това пише турското издание  Hurriyet .  \r\nСпоред Анкара, ЕС не може да бъде безпристрастен посредник на кипърския въпрос. \r\nИзданието припомня, че на седми юли Турция обяви своето намерение да изпрати втори сондажен кораб край Кипър, като този ход бе определен като „нелегален“ от върховния представител на ЕС относно външната политика и политиката на сигурност Федерика Могерини. Италианският дипломат заяви, че ходът на Анкара е „още една неприемлива ескалация на напрежението, която нарушава суверенитета на Кипър“.  \r\nМеждувременно лидерът на признатата само от Анкара Турска република Северен Кипър потвърди данните на турското външно министерство, според което корабът „Явуз“ действа по разрешение на водената от него държава, чието съществуване международната общност отхвърля.  \r\nАтина, Вашингтон, Кремъл, Париж и Кайро също изразиха несъгласието си и порицаха действията на Анкара.   Цанко Цолов", "date": "2019.07.10", "title": "Hurriyet: Турция отхвърли твърденията, че сондажите на Анкара в Източното Средиземноморие са нелегитимни"}
{"url": "http://www.focus-news.net/news/2019/07/10/2678799/api-do-1600-chasa-dvizhenieto-se-osashtestvyava-v-edna-lenta-ot-km-44-do-km-45-na-am-trakiya-v-posoka-sofiya-poradi-remont.html", "text": "До 16.00 часа днес временно движението се осъществява в една лента от км 44 до км 45 на АМ „Тракия“ в посока София поради ремонт на пътната настилка. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост, като спазват пътната сигнализация.", "date": "2019.07.10", "title": "АПИ: До 16.00 часа движението се осъществява в една лента от км 44 до км 45 на АМ „Тракия“ в посока София поради ремонт"}
{"url": "http://www.focus-news.net/news/2019/07/10/2678802/sas-143-glasa-za-protiv-66-i-1-vazdarzhal-se-deputatite-prieha-povtorno-zakona-za-ustroystvo-na-chernomorskoto-kraybrezhie-i-preodolyaha-prezidentskoto-veto.html", "text": "Депутатите приеха повторно Закона за устройство на Черноморското крайбрежие, предаде репортер на  Агенция \"Фокус\" . \"За\" законопроекта гласуваха 143  народни представители, \"против\" - 66 и 1  \"въздържал се\" - , с което той бе приет.  \r\nСъгласно Правилника за организацията и дейността на парламента Народното събрание приема повторно закона с мнозинство повече от половината от всички народни представители, което означава, че ветото е преодоляно. Ако върнатият закон не получи необходимото мнозинство и е оспорен по принцип, той подлежи на разглеждане по реда, предвиден за обсъждане и приемане на законопроекти.  Законът бе приет на 13 юни 2019 г. от Народното събрание. С приетите изменения се забрани разполагането на плажни принадлежности като палатки, чадъри, кърпи и шезлонги върху пясъчните дюни. При нарушение депутатите решиха да се налагат глоби в размер от 500 до 1000 лв. Приети бяха санкции и за паркиране или преминаване на автомобили през пясъчните образувания от 1 000 до 3 000 лв., като може да се конфискува и имущество на стойност между 3 000 и 5 000 лв. Законът бе върнат за ново обсъждане от президента Румен Радев на 24 юни 2019 г. В мотивите си президентът заявява, че не се противопоставя на опита да бъдат въведени правила, нормативи и стандарти, както изрично повелява чл. 55 от Конституцията, прокламиращ основното право на здравословна и благоприятна околна среда. Според държавния глава обаче, режимът за „диво къмпингуване“ става по-рестриктивен, като се въвеждат значителни ограничения в сравнение с досегашния ред.  \r\nДеница КИТАНОВА", "date": "2019.07.10", "title": "Със 143 гласа \"за\", \"против\" -66 и 1 \"въздържал се\"  депутатите приеха повторно Закона за устройство на Черноморското крайбрежие и преодоляха президентското вето"}
{"url": "http://www.focus-news.net/news/2019/07/10/2678805/blagoevgrad-18-godishen-mladezh-e-privlechen-kato-obvinyaem-za-krazhba-na-lek-avtomobil-v-selo-krupnik.html", "text": "18-годишен младеж е привлечен като обвиняем за кражба на лек автомобил в село Крупник. Това съобщиха от  ОДМВР - Благоевград . През нощта на 7 срещу 8 юли 2019 г. същият е отнел противозаконно паркиран в село Крупник лек автомобил, след което го е изоставил в ливада в землището на селото. От автомобила е откраднал 25 лв. и един брой флаш памет.", "date": "2019.07.10", "title": "Благоевград: 18-годишен младеж е привлечен като обвиняем за кражба на лек автомобил в село Крупник"}
{"url": "http://www.focus-news.net/news/2019/07/10/2678806/kyustendil-zatvorena-za-dvizhenie-e-ulitsa-kokiche-v-dupnitsa-zaradi-remont.html", "text": "Затворена за движение е улица „Кокиче” в Дупница заради ремонт. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му улицата се асфалтира и затова движението по нея е спряно. Поставени са необходимите пътни знаци. До приключване на работата шофьорите трябва да използват обходния маршрут през улица „Метоха”. Полагането на асфалтовата настилка може да се отложи само в случай на неблагоприятни атмосферни условия. С приключване на дейностите по улица „Кокиче” в рамките на 7 дни ще започне и ремонтът по улиците „Метоха” и „Ген. Г. Тодоров”, където е предвидено премахване на паважа, нови тротоари, цялостно преасфалтиране, както и подмяна водопровод. \r\nВенцеслав ИЛЧЕВ", "date": "2019.07.10", "title": "Кюстендил: Затворена за движение е улица „Кокиче” в Дупница заради ремонт"}
{"url": "http://www.focus-news.net/news/2019/07/10/2678798/pravitelstvoto-otpuska-37-mln-lv-za-spravyane-s-razprostranenieto-na-afrikanska-chuma-po-svinete.html", "text": "Правителството отпуска 3,7 млн. лв. за справяне с разпространението на африканска чума по свинете. Това стана ясно от думите на премиер Бойко Борисов в началото на днешното правителствено заседание, предаде репортер на  Агенция „Фокус“ .  \r\n„Първо ще минем точка Б-12 за отпускане на допълнителни средства за предотвратяване на разпространението на африканска чума по свинете. Предлагам 3,7 млн. лв. да гласуваме за земеделието, за да се направи необходимото. Две години успяхме да се спасим от този бич, но сега и с идването на румънските туристи сме изправени пред опасност“, заяви министър-председателят. \r\n„Вчера бяха открити нови 6 огнища на африканска чума. Първото е в Тутраканци през 2018 г. Заразяването става лесно и бързо, няма ваксина. Пролетно-летният сезон е пикът. Единственият начин е физическо унищожаване на дивите прасета и прасета тип заден двор, както и контрол върху стоките от съседни държави - 1100 огнища има в Румъния. Вчера при откриването на 6-те огнища са предприети мерки, на 6 села има пунктове за дезинфекция. Благодаря на Младен Маринов - от вчера веднага ни съдействат с пожарната на нашите екипи, на областните дирекции. Браношова организация дава агнета, пари изплатихме“, коментира министърът на земеделието и храните Десислава Танева.", "date": "2019.07.10", "title": "Правителството отпуска 3,7 млн. лв. за справяне с разпространението на африканска чума по свинете"}
{"url": "http://www.focus-news.net/news/2019/07/10/2678807/tass-dvama-katarski-voenni-samoleta-se-sblaskaha-vav-vazduha-nyama-zhertvi.html", "text": "Два тренировъчни бойни самолета на въоръжените сили на Катар са се сблъскали във въздуха, това са съобщили от министерството на отбраната в Доха, предава  ТАСС .  \r\n„Два учебно-тренировъчни самолета на военно-въздушните сили на Катар са се сблъскали по време на тренировъчен полет“, се казва в съобщението. „Двамата пилоти са успели да катапултират успешно и навреме“ и са се приземили невредими на земята. Изясняват се причините около инцидента.   Цанко Цолов", "date": "2019.07.10", "title": "ТАСС: Двама катарски военни самолета се сблъскаха във въздуха, няма жертви"}
{"url": "http://www.focus-news.net/news/2019/07/10/2678811/izlozhba-more-shte-anonsira-burgas-film-fest-na-18-yuli-v-galeriya-baev.html", "text": "Изложба „MORE“ на талантливия фотограф Кирил Пейчев анонсира БУРГАС ФИЛМ ФЕСТ на 18 юли в Галерия „БАЕВ“. Това съобщиха от пресцентъра на  Община Бургас . Експозицията ще бъде открита от 19.00 часа. Неин куратор е популярната наша режисьорка Иглика Трифонова, съпруга на големия комик Христо Гърбов. Идеята на организаторите е двете изкуства да вървят ръка за ръка, а фестивалът да бъде платформа за изява на млад български творец. Талантливият фотограф Кирил Пейчев ще подреди 11 снимки, вдъхновени от морето. „Фотографиите на Кирил Пейчев са реалистични, а въздействат като живопис. Те са живи и истинни, а същевременно в тях е закодирана философия, която ги прави метафори на морето. Кирил снима морето деликатно и с отдаденост. И много лично. И може би това е магията на талантливия фотограф – да накара зрителя да повярва, че снимката е лична и за него, че я е правил самият той“, споделя Иглика Трифонова. Изложбата се провежда като съпътстваща част от програмата на Burgas International Film Festival ‘2019 и ще гостува до 30 юли, при вход свободен. Международният филмов фестивал Бургас се организира от „Eleven Twelve“, в партньорство с Община Бургас, Национален фонд Култура, Италиански културен институт, Посолството на Република Португалия в България, Посолството на Унгария в България, Посолството на Република Гърция , Посолството на Грузия в България,  Португалски културен институт „Камойш“, Унгарски културен институт и др.", "date": "2019.07.10", "title": "Изложба „MORE“ ще анонсира „Бургас филм фест“ на 18 юли в Галерия „БАЕВ“"}
{"url": "http://www.focus-news.net/news/2019/07/10/2678800/tanjug-prishtina-otkaza-da-dopusne-aleksandar-vulin-v-kosovo.html", "text": "Делегацията на сръбското военно ведомство, водена от министъра Александър Вулин, не бе допусната на територията на Косово, това съобщава сръбската информационна агенция  Tanjug . Целта на Вулин бе посещение на клиничния център в Косовска Митровица. В съобщение от кабинета на министъра се казва, че на искането на разрешение за посещение на центъра в доминирания от сърби град в Косово, той е получил отговор, според който „на желанието му не може да бъде отговорено положително“.  \r\nСръбският политик обяви, че това е доказателство, което „още веднъж показва лъжите на Рамуш Харадинай“, имайки предвид думите на косовския премиер, който по-рано определи като фалшиви новини данните, че сръбски политици не се допускат на територията на Северно Косово.  Цанко Цолов", "date": "2019.07.10", "title": "Tanjug: Прищина отказа да допусне Александър Вулин в Косово"}
{"url": "http://www.focus-news.net/news/2019/07/10/2678808/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Турското външно министерство отхвърли в сряда твърденията на Атина и на ЕС, според които сондажите на страната за нефт и газ край Кипър са нелегитимни, това пише турското издание  Hurriyet .  \r\nСпоред Анкара, ЕС не може да бъде безпристрастен посредник на кипърския въпрос. \r\nИзданието припомня, че на седми юли Турция обяви своето намерение да изпрати втори сондажен кораб край Кипър, като този ход бе определен като „нелегален“ от върховния представител на ЕС относно външната политика и политиката на сигурност Федерика Могерини. Италианският дипломат заяви, че ходът на Анкара е „още една неприемлива ескалация на напрежението, която нарушава суверенитета на Кипър“.  \r\nМеждувременно лидерът на признатата само от Анкара Турска република Северен Кипър потвърди данните на турското външно министерство, според което корабът „Явуз“ действа по разрешение на водената от него държава, чието съществуване международната общност отхвърля.  \r\nАтина, Вашингтон, Кремъл, Париж и Кайро също изразиха несъгласието си и порицаха действията на Анкара.  \r\n***  По предложение на Министерството на външните работи в Скопие, на правителствено заседание в югозападната ни съседка бе представена информация относно първите постижения на общата комисия на България и Северна Македония, която е създадена по член 12 от Договора за приятелство, добросъседство и сътрудничество, пише македонското издание  “Нова Македония“ .  \r\nОбявени са данни, според които София и Скопие са разгледали докладите на Общата експертна комисия за исторически и образователни въпроси и предложенията към правителствата, които тя е отправила. Съгласно данните на вестника са постигналите следните решение: \r\n\"Прието е заедно да се почита паметта на общи исторически фигури, каквито са св. св. Кирил и Методий, св. Климент Охридски, св. Наум и цар Самуил. Двете страни са се съгласили в най-кратък възможен срок да обявят дати, на които да се провежда общо почитане на тяхната памет. При всяко общо честване е нужно да се съобщава ясно историческата истина за общата история\" – се казва в изявлението на Правителството.  \r\nСъщо така са съгласувани общите принципи за учебните по история за пети клас в България и шести клас в Северна Македония, които засягат праистория и Античност. Решението относно средновековния период ще бъде взето до края на 2019 г.  \r\n„Общата експертна комисия за исторически и образователни въпроси реши да ускори своята дейност по въпросите за нашата обща история (които засягат Гоце Делчев, Илиндеско-преображенското въстание) и да настоява да се постигат реални резултати до края на годината що се отнася до съгласуването на учебниците\", съобщават още от Скопие.  \r\n***  Не много след официалната смяна на министрите в гръцкото външно министерство, Атина заклейми планирания от Турция сондаж, който е на територията на изключителната икономическа зона на Република Кипър, това коментира гръцкото електронно издание  Ekathimerini .  \r\n„Заклеймяваме опита на Турция да извърши незаконни сондажи в териториалните води на Република Кипър“, се казва в съобщение от външното ведомство в Атина, направемо малко след като втори турски сондажен кораб навлезе във водите край североизточната част на острова.  \r\n„Изразяваме нашата солидарност с Република Кипър и призоваваме още веднъж Турция да прекрати незабавно незаконните си действия и спазва суверенитета на Кипър“, заявяват още от Атина.  \r\nПлановете на Турция вече бяха осъдени от ЕС, а Кремъл заяви във вторник, че „нарушаването на кипърския суверенитет“ подкопава усилията за решаване на десетилетния проблем, разделящ острова. Същия ден френското външно министерство изрази солидарност с Кипър, „чийто суверенитет трябва да бъде уважаван“. Париж също призова Турция да „избягва всички действия, които биха били нелегални и рушащи стабилността в региона. В същото време от Кайро подчертаха нуждата от избягване на ескалация и „ангажимент към спазването на международните закони“. \r\n***", "date": "2019.07.10", "title": "Преглед на някои от основните теми в балканския печат (Агенция \"Фокус\")"}
{"url": "http://www.focus-news.net/news/2019/07/10/2678812/varna-chast-ot-grada-i-nyakolko-rayona-v-dolni-chiflik-i-devnya-shte-badat-bez-vodopodavane-zaradi-avarii.html", "text": "Част от градовете Варна, Долни чифлик и Девня ще бъдат без водоподаване. Това съобщиха за  Радио „Фокус“ – Варна  от водоснабдителното дружество, обслужващо областта. До отстраняване на възникнала тази сутрин авария вода няма да имат абонатите от Долни чифлик. До около 17.00 часа нарушения във водоподаването се очакват и в района около ул. „Девня“ във Варна. Без вода до около 13.00 часа се очаква да бъдат и адреси в Долна зона на град Девня. \r\nДиана СТОЕВА", "date": "2019.07.10", "title": "Варна: Част от града и няколко района в Долни чифлик и Девня ще бъдат без водоподаване заради аварии"}
{"url": "http://www.focus-news.net/news/2019/07/10/2678814/veliko-tarnovo-110-uchastnika-ot-36-darzhavi-shte-se-vklyuchat-v-42-riya-mezhdunaroden-leten-seminar-po-balgarski-ezik-i-kultura.html", "text": "110 участника от 36 държави на 4 континента ще се включат във Велико Търново в 42-рия Международен летен семинар по български език и култура. Официалното откриване на събитието е на 15 юли. Това съобщи пред журналисти зам.-директорът на събитието доц. д-р Валерия Димитрова, предаде репортер на  Радио „Фокус“ – Велико Търново . Гостите идват от Европа, Азия, Африка и Америка. Най-много са студентите и преподавателите – хората, които активно работят с български език. Сред участниците има софтуерни инженери, програмист, журналисти, банков служител, ветеринар, лекар, адвокати, екскурзоводи, музикален педагог, библиотекар и изследовател. И тази година ще има такива, които са посещавали семинара и преди. Те са общо 17 на брой.  \r\n„Най-младият участник е Анна Иванова на 10 години от Украйна. Тя ще участва с майка си. Имаме и две 18-годишни студентки. Най-възрастните участници са Хилари Бели от Великобритания на 70 години, която е музикален педагог; Уолтър Елиът от Великобритания, който е пенсионер на 68 и Вира Писаренко – журналист от Великобритания на 67“, каза още доц. Димитрова. Тя допълни, че за първа година има участници и от Азербайджан и Виетнам.   \r\nПрограмата ще е традиционна. Обучението включва практически занятия по български език и специализирани семинари, съобразени с интересите на участниците, като ще се акцентира на българското кино, литература и изобразително изкуство. Ще има и обучения по фолклор и етнография на български и английски език. Предвидени са и екскурзии до Арбанаси, Жеравна, Враца и Албена. Участниците ще учат и народни песни и танци в някои от вечерите в града. Ще има и прояви, посветени на литературата, на нациите, на национална кухня и родни гозби и занаяти. \r\nОфициалното откриване ще е на 15 юли от 10.30 часа в Аулата на ВТУ „Св. св. Кирил и Методий“. Специален гост ще е вицепрезидентът Илияна Йотова. Семинарът ще продължи до 4 август. \r\nЛуиза ТРАНЧЕВА", "date": "2019.07.10", "title": "Велико Търново: 110 участника от 36 държави ще се включат в 42-рия Международен летен семинар по български език и култура"}
{"url": "http://www.focus-news.net/news/2019/07/10/2678810/blagoevgrad-zhena-e-uhapana-ot-domashno-kuche-v-selo-riltsi.html", "text": "Жена е ухапана от домашно куче в село Рилци. Това съобщиха от  ОДМВР - Благоевград . Сигналът за инцидента е подаден на 9 юли около 10.20 часа. Съобщено е, че жена, почистваща тротоар в с. Рилци, е ухапана по темето на главата през ограда от свободно пуснато в двора куче. Пострадалата е с охлузни рани по главата. След преглед в ЦСМП – Благоевград е освободена за домашно лечение без опасност за живота. По случая е образувано досъдебно производство.", "date": "2019.07.10", "title": "Благоевград: Жена е ухапана от домашно куче в село Рилци"}
{"url": "http://www.focus-news.net/news/2019/07/10/2678817/kyustendil-obshtinskata-organizatsiya-na-pensionerite-podgotvya-sabor-v-osogovska-planina.html", "text": "Общинската организация на пенсионерите в Кюстендил подготвя събор в Осоговска планина. Това каза пред  Радио „Фокус” – Кюстендил  председателят на организацията Малинка Чингарска. Традиционният събор ще се проведе на 20 юли в местността Три буки. Той ще започне от 11.00 часа. В него ще се включат представители на пенсионерските организации от Кюстендил, Радомир, Перник и Земен. Община Кюстендил ще подпомогне провеждането на събора, ще бъдат осигурени и участници в културната програма. Съборът е заложен като проява в националния културен план. \r\nВенцеслав ИЛЧЕВ", "date": "2019.07.10", "title": "Кюстендил: Общинската организация на пенсионерите подготвя събор в Осоговска планина"}
{"url": "http://www.focus-news.net/news/2019/07/10/2678816/vmro-dpmne-ne-zaev-e-zhertva-a-makedonskiyat-narod.html", "text": "„Зоран Заев не е жертва, в случая Република Северна Македония (в изявлението е използвано името „Македония“ – бел. прев.) е жертва на неговия престъпен характер, безотговорност и неспособност“, така смятат от опозиционната ВМРО-ДПМНЕ в Скопие, по повод шегата, която двама руски комици си направиха с премиера на югозападната ни съседка, предава местната телевизия  A1 on . \r\n„Република Македония три години е държава, която е потънала в корупция, липса на равенство пред закона и разсипничество. Извиненията на злодея Заев не помагат да се изчисти срама и да се тръгна напред“, казват още от партията, след като вчера стана ясно, че Заев е провел разговор с двамата комедианти, като единият се е представил за Йенс Столтенберг, а другият е приел образа на бившият украински президент Петро Порошенко.   Цанко Цолов", "date": "2019.07.10", "title": "ВМРО-ДПМНЕ: Не Заев е жертва, а македонският народ"}
{"url": "http://www.focus-news.net/news/2019/07/10/2678815/valentin-kasabov-nfsb-koalitsiyata-obedineni-patrioti-e-stabilna-ako-ne-se-sluchi-neshto-drugo.html", "text": "Коалицията \"Обединени патриоти\" е стабилна, ако не се случи нещо друго. Това каза пред журналисти съпредсадетелят на ПГ на \"Обединени патриоти\" и зам.-председател на НФСБ Валентин Касабов пред журналисти във връзка с промените в групата, предаде репортер на  Агенция \"Фокус\" . На въпрос дали коалицията е стабилна, Касабов отговори: \"Засега да. Коалицията е сигурна, стабилна, ако разбира се, нещо друго не се случи\".  \r\nПопитан дали очаква реакция на Волен Сидеров, посочи, че не вижда нещо такова. \"Още повече, че вчера беше редовно заседание. Всеки вторник това са редовни заседания, които голяма част от колегите от Атака не идват. Вчера нямаше никой. Няма нищо странно, лошо. Част от ръководството си отива, но както се казва \"Обединени патриоти\" сме тук и вървим напред\", допълни още Касабов.  \r\nДеница КИТАНОВА", "date": "2019.07.10", "title": "Валентин Касабов, НФСБ: Коалицията \"Обединени патриоти\" е стабилна, ако не се случи нещо друго"}
{"url": "http://www.focus-news.net/news/2019/07/10/2678818/burgas-zapochna-lyatnata-akademiya-za-detsa-i-uchenitsi-kam-filiala-na-natsionalna-hudozhestvena-akademiya-v-grada.html", "text": "Национална художествена академия – филиал Бургас постави началото на инициативата „Лятна академия за деца и ученици“. Това съобщиха от пресцентъра на  Община Бургас . Студентите и професорите от НХА ще предложат на децата на Бургас незабравими срещи с изобразителното изкуство в дните до 19 юли 2019. По време на лятната академия в Бургас малките академици ще имат богата палитра от различни видове творчески занимания: на брега на морето – в ателиетата на новата ни сграда, в морската градина и Казиното, в музеите на Бургас. Учебната програма ще включва: рисуване, живопис, графика, скулптура, плакат, калиграфия, илюстрация, авторска книжка и авторски комикс, хералдика, керамика, текстил, дизайн, работилничка за изработване на кукли, пленер – морски пейзаж, пясъчни скулптури и много изненади.  \r\nНа финала ще бъде представена изложбата „Ах, морето…“ на терасите на Казиното, където ще бъдат връчени дипломи на първите \"Морски академици\". \r\nПроектът „Лятна академия за деца и ученици“ е утвърден културно-образователен проект с успешна, десетгодишна биография. Всяка година през август, НХА в София отваря ателиетата си за най-малките. Децата рисуват, моделират, посещават музеи и галерии, творят, учат и се забавляват. Лятната академия е съвместен проект на Националната художествена академия и Фондация \"Св. Пимен Зографски\" към НХА.", "date": "2019.07.10", "title": "Бургас: Започна лятната академия за деца и ученици към филиала на Национална художествена академия в града"}
{"url": "http://www.focus-news.net/news/2019/07/10/2678819/sliven-mazh-i-zhena-sa-postradali-pri-sbivane-v-selo-yablanovo.html", "text": "Мъж и жена са пострадали при сбиване в село Ябланово. Това съобщиха от  ОДМВР - Сливен . Служители на участък „Ябланово“ при РУ - Котел работят по случая. На 9 юли в 19.20 часа от тел.112 е получено съобщение за сбиване в село Ябланово. В резултата на конфликта са пострадали жена на 53 години и мъж на 36 години от същото село. Жената е настанена за лечение в МБАЛ - Сливен без опасност за живота. Мъжът е прегледан и освободен. По случая е образувано досъдебно производство.", "date": "2019.07.10", "title": "Сливен: Мъж и жена са пострадали при сбиване в село Ябланово"}
{"url": "http://www.focus-news.net/news/2019/07/10/2678793/ruse-oblastnata-administratsiya-publikuva-merki-za-kontrol-i-preventsiya-na-zabolyavaneto-afrikanska-chuma-po-svinete.html", "text": "Областната администрация публикува мерки за контрол и превенция на заболяването африканска чума по свинете. Това съобщиха от пресцентъра на  Областна администрация - Русе . \r\nАфриканската чума по свинете е силно заразна вирусна болест, която засяга диви и домашни свине. Вирусът на африканската чума по свинете е силно устойчив, няма разработена ваксина срещу него, както и ефективно лечение. Хората не могат да заболеят от африканска чума по свинете, но заболяването може да доведе до тежки икономически загуби за свиневъдството. За предотвратяване на разпространението на вируса от засегнатите райони е необходимо собствениците на животни да спазват следните правила: \r\n- Домашните свине не трябва да се хранят с отпадъци, включително кухненски, съдържащи остатъци от свинско месо или месни продукти от свинско месо, включително и с прясна трева и фуражи, които не са съхранявани най-малко 60 дни. \r\n- Домашните свине да се отглеждат по начин, недопускащ контакт с диви свине. \r\n- Потенциално замърсени транспортни средства, оборудване и фуражи не бива да бъдат внасяни в стопанства със свине. \r\n-  В стопанства със свине не бива да бъдат допускани хора, които: са били в контакт със заразени домашни свине; са били в контакт с диви свине; са били на местонахождението на огнище на Африканска чума по свинете; са участвали в ловни излети. \r\n- Ако бъде забелязана дива свиня с нехарактерно поведени или труп на дива свиня, е необходимо да се подаде сигнал до Българска агенция по безопасност на храните (тел. 0700 122 99), до ИАГ (тел. 112) или до съответната Областна дирекция по безопасност на храните. \r\n- След разходка в природата/работа на открито и преди влизане в стопанство, в което се отглеждат свине, е необходимо да се сменят дрехите и да се извърши почистване и дезинфекция на превозните средства и използваното оборудване. \r\n- Отпадъци от свинско месо и продукти, както и опаковки от тях не трябва да се изхвърлят на места, където може да имат достъп диви свине. \r\n- Части от трупове на отстреляни диви свине не трябва да бъдат оставяни в природата, а да се загробват и местата да се дезинфекцират. \r\n- Термичната преработка на месото унищожава вируса. Винаги обаче остава риска при преработката на заразено месо вирусът да се разнесе из околната среда. \r\n- Сурово-сушени месни продукти (луканки, суджуци, наденици, маринована сланина и др.), произведени за лична консумация от прясното месо, могат да са източник на инфекция. \r\n- Вътрешните органи следва да се обработват термично до пълното им приготвяне (варене, печене) или да се заравят на дълбочина, която не позволява изравянето им от животни. \r\n- Сланината е препоръчително да премине термична обработка (варене или стопяване до получаване на пръжки и свинска мас). \r\n- Замразеното свинско месо е потенциален източник на разпространение на вируса, поради което не трябва да напуска дома на собственика. Месото може да се консумира в домашни условия, след термична преработка (готвени ястия, печено или варено и др.). Приготвените ястия не трябва да напускат дома. Опаковките (найлонови пликове, кутии и др.), в които е било съхранявано замразеното месо, също са потенциален източник на инфекция, ако бъдат изхвърляни като битов отпадък. \r\n-  В случаи на дране на закланите свине, добитите кожи на животните също са източник на зараза и трябва да се заровят на дълбочина, която не позволява изравянето им от други животни или да се предадат за унищожаване на инсинератор. \r\n- Кръвта, стомашно-чревното съдържание и другите отпадъци, негодни за консумация (копита, четина, зурли и др.), на мястото където са заклани животните, се заравят на дълбочина, която не позволява отравянето им от други животни или се предават за унищожаване. \r\nАко преди клане на свине за лична консумация стопаните забележат симптоми като загуба на апетит, ускорено и затруднено дишане, секреция от носа и очите, некоординирани движения, кървава диария, видими подкожни кръвоизливи по крайниците и ушите или по време на клане установят кръвооизливи по целия труп, насъбрана кървава течност в корема и гръдния кош, почернял, уголемен и/или разширен далак, малки червени петна от кръвоизливи по бъбреците незабавно да уведомят ветеринарен лекар и да преустановят обработката на трупа. Всички хора, които участват при клането, трябва да предприемат всички хигиенни мерки да не разнесат вируса до домовете си.", "date": "2019.07.10", "title": "Русе: Областната администрация публикува мерки за контрол и превенция на заболяването африканска чума по свинете"}
{"url": "http://www.focus-news.net/news/2019/07/10/2678822/nsi-prihodite-ot-noshtuvki-v-stranata-prez-may-2019-g-sa-s-26-po-malko-v-sravnenie-s-may-2018-g.html", "text": "Приходите от нощувки в страната през май 2019 г. са с 2.6% по-малко в сравнение с май 2018 г. Това сочи  статистика на Националния статистически институт (НСИ) . През май 2019 г. в страната са функционирали 2 328 места за настаняване с над 10 легла - хотели, мотели, къмпинги, хижи и други места за краткосрочно. Броят на стаите в тях е 107.6 хил., а на леглата - 236.2 хиляди. В сравнение с май 2018 г. общият брой на местата за настаняване, функционирали през периода, намалява с 0.7%, а броят на леглата се увеличава с 1.0%. \r\nОбщият брой на нощувките във всички места за настаняване, регистрирани през май 2019 г., е 1 449.4 хил., или със 7.8% по-малко в сравнение със същия месец на предходната година, като най-голямо намаление на нощувките (с 11.5%) се наблюдава в местата за настаняване с 4 и 5 звезди.  \r\nПрез май 2019 г. в хотелите с 4 и 5 звезди са реализирани 78.1% от общия брой нощувки на чужди граждани и 37.1% - на българи. В местата за настаняване с 3 звезди са осъществени 14.7% от нощувките на чужди граждани и 31.0% - на българи, докато в останалите места за настаняване (с 1 и 2 звезди) те са съответно 7.2 и 31.9%. \r\nБроят на пренощувалите лица в местата за настаняване през май 2019 г. се увеличава с 0.8% в сравнение със същия месец на 2018 г. и достига 586.6 хил., като е регистрирано увеличение при българските граждани с 8.5% и намаление на чужденците с 6.7%. Българските граждани, нощували в местата за настаняване през май 2019 г., са 310.6 хил. и са реализирали средно по 1.9 нощувки. Чуждите граждани са 276.0 хил. и са реализирали средно по 3.2 нощувки, като 75.8% от тях са нощували в хотели с 4 и 5 звезди. \r\nОбщата заетост на леглата в местата за настаняване през май 2019 г. е 21.3%, като намалява с 2.3 процентни пункта в сравнение с май 2018 година. Най-висока е заетостта на леглата в хотелите с 4 и 5 звезди - 25.2%, следват местата за настаняване с 3 звезди - 18.5%, и с 1 и 2 звезди - 15.5%.  \r\nПриходите от нощувки през май 2019 г. достигат 76.2 млн. лв., или с 2.6% по-малко в сравнение с май 2018 година. Регистрирано е намаление на приходите от чужди граждани с 9.9%, докато тези от български граждани се увеличават с 15.5%.", "date": "2019.07.10", "title": "НСИ: Приходите от нощувки в страната през май 2019 г. са с 2.6% по-малко в сравнение с май 2018 г."}
{"url": "http://www.focus-news.net/news/2019/07/10/2678803/valentin-kasabov-ot-nfsb-i-iskren-veselinov-ot-vmro-oglaviha-pg-na-obedineni-patrioti.html", "text": "Валентин Касабов от НФСБ и Искрен Веселинов от ВМРО оглавиха ПГ на \"Обединени патриоти\". Това съобщи председателят на парламента Цвета Караянчева по време на пленарното заседание, предаде репортер на  Агенция \"Фокус\" . Двамата ще бъдат съпредседатели на групата. Досега поста председател на парламентарната група се изпълняваше от лидера на \"Атака\" Волен Сидеров. Решението е взето на 9 юли 2019 г.  \r\nДеница КИТАНОВА", "date": "2019.07.10", "title": "Валентин Касабов от НФСБ и Искрен Веселинов от ВМРО оглавиха ПГ на \"Обединени патриоти\""}
{"url": "http://www.focus-news.net/news/2019/07/10/2678813/iskren-veselinov-vmro-promenite-v-rakovodstvoto-na-pg-na-obedineni-patrioti-byaha-napraveni-s-tsel-podobryavane-na-organizatsionniya-zhivot-na-grupata.html", "text": "Промените в ръководството на ПГ на \"Обединени патриоти\" бяха направени с цел подобряване на организационния живот на групата. Това каза пред журналисти съпредсадетелят на ПГ на \"Обединени патриоти\" и зам.-председател на ВМРО Искрен Веселинов пред журналисти във връзка с промените в групата, предаде репортер на  Агенция \"Фокус\" .  \r\n\"На редовно събрание на ПГ на \"Обединени патриоти\" беше обсъден факт, че от месеци наред парламентарната група няма реален организационен живот. С цел подобряването му беше направена промяна в ръководството\", каза той. Според него няма нищо драматично. Попитан дали е уведомен Волен Сидеров за това решение, Веселинов обясни, че той е уведомен на база прочетеното съобщение в пленарна зала. \"Представителите на Атака систематично бойкотират заседанията на парламентарната група и бламират нейната работа\", допълни още Веселинов. Той посочи, че на заседанието на групата, когато са гласувани промените в ръководството, не са присъствали представители на Атака. На въпрос дали се притеснява от разцепление на групата, Веселинов поясни, че всеки ще докаже дали е в политиката за постове или за политики. \"Ние се опитваме да отстояваме такива политики и сме сериозно бламирани от факта ,че групата не работи и няма адекватно ръководство и представителство, че не се води диалог в рамките на управляващото мнозинство. Просто ръководството в момента е изключително пасивно. В това отношение смятаме, че ще има подобрение. Надяваме се колегите от Атака да са част от това подобрение\", допълни още той.  \r\nДеница КИТАНОВА", "date": "2019.07.10", "title": "Искрен Веселинов, ВМРО: Промените в ръководството на ПГ на \"Обединени патриоти\" бяха направени с цел подобряване на организационния живот на групата"}
{"url": "http://www.focus-news.net/news/2019/07/10/2678821/desislav-chukolov-ataka-s-otstranyavaneto-na-volen-siderov-ot-rakovodstvoto-na-pg-na-obedineni-patrioti-se-narushava-koalitsionnoto-sporazumenie.html", "text": "С отстраняването на Волен Сидеров от ръководството на ПГ на „Обединени патриоти“ се нарушава коалиционното споразумение. Това каза заместник-председателят на ПП „Атака“ Десислав Чуколов пред журналисти във връзка с промените в ръководството на ПГ на „Обединени патриоти“, предаде репортер на  Агенция „Фокус“ . „Това не е само отстраняване на Волен Сидеров от председателския пост в групата на „Обединени патриоти“. Това е нарушение на коалиционното споразумение, което има между НФСБ, „Атака“ и ВМРО, което подписахме в началото на 2017 г. Там са записани ясно много важни неща, които регулират как да функционира парламентарната група и как да се разпределят вицепремиери и кой ръководи парламентарната група“, каза още Чуколов.  \r\nДеница КИТАНОВА", "date": "2019.07.10", "title": "Десислав Чуколов, „Атака“: С отстраняването на Волен Сидеров от ръководството на ПГ на „Обединени патриоти“  се нарушава коалиционното споразумение"}
{"url": "http://www.focus-news.net/news/2019/07/10/2678809/eksperti-ot-severoiztochnoto-darzhavno-predpriyatie-i-obdh-zapochvat-obucheniya-s-lovnite-sdruzheniya-i-druzhinite-zaradi-novite-sluchai-na-afrikanska-chuma-po-svinete.html", "text": "Експерти от Североизточното държавно предприятие и ОБДХ стартират от днес срещи - обучения с членовете на ловните сдружения и дружините заради новите случаи на африканска чума по свинете (АЧС). Това съобщиха от пресцентъра на  Североизточното държавно предприятие . В момента се изготвя график, като първите събирания ще бъдат в стопанствата, където има доказани случаи на АЧС и са обособени санитарни зони за достъп и лов. През тази седмица експертите ще се срещнат с представители на 28 ловни сдружения, а от понеделник стартират тези с ловците от 388 ловни дружини на територията на СИДП. Първото събиране ще се проведе днес от 18.00 часа в залата на ПП „Шуменско плато“ в Шумен.  \r\nПо време на обученията по места ще бъдат обсъдени новите случаи на АЧС, както и мерките за биосигурност и ограничаване разпространението на болестта. Обсъжда се и идеята на дружините да бъде предоставена безвъзмездно едра и средна строителна дървесина за изграждане на чакала, за да може да се улесни индивидуалния лов. Чрез него ще се намали запаса от дива свиня по места и щетите от заболяването ще бъдат по-малки, смятат експертите.  \r\nПодобни срещи с ловците ръководството на СИДП, съвместно със служители на ОБДХ, проведе и през миналата година. Тогава експертите на предприятието обясниха на хората какво трябва да се направи при намерено мъртво животно или отсреляно по време на лов, от кои части на тялото се вземат проби, по какъв начин и къде се изпращат. Идеята е да се преповторят най-важните неща свързани с болестта и предотвратяване на нейното разпространение, но и да се видят новите моменти, както и ситуацията в страната ни към днешна дата.", "date": "2019.07.10", "title": "Експерти от Североизточното държавно предприятие и ОБДХ започват обучения с ловните сдружения и дружините заради новите случаи на африканска чума по свинете"}
{"url": "http://www.focus-news.net/news/2019/07/10/2678823/valeri-simeonov-nfsb-promenite-v-rakovodstvoto-na-pg-na-obedineni-patrioti-sa-formalni.html", "text": "Промените в ръководството на ПГ на „Обединени патриоти“ са формални. Това каза лидерът на НФСБ Валери Симеонов пред журналисти във връзка с промените в ръководството на парламентарната група, предаде репортер на  Агенция „Фокус“ . „Това са формални промени. Публично известен факт е, че повече от 10 месеца НФСБ не приема председателството на досегашния председател Волен Сидеров. Това сме го оповестили още есента на миналата година. Фактически вчера беше официализиран този акт“, каза още Симеонов.   \r\nДеница КИТАНОВА", "date": "2019.07.10", "title": "Валери Симеонов, НФСБ: Промените в ръководството на  ПГ на „Обединени патриоти“ са формални"}
{"url": "http://www.focus-news.net/news/2019/07/10/2678825/pazardzhik-vandali-sa-schupili-osvetitelni-tela-peyki-kamenni-koshove-za-bokluk-i-dekorativnata-cheshma-v-parka-do-pl-nikolay-gyaurov-vav-velingrad.html", "text": "Вандали са изпочупили осветителни тела, пейки, каменни кошове за боклук и декоративната чешма в парка до пл. „Николай Гяуров” във Велинград, съобщиха от пресцентъра на  Община Велинград . Авторите на това деяние са задържани в ареста, а срещу тях се води бързо полицейско производство.  \r\nОбщинското ръководство благодари на служителите на РУП - Велинград за адекватната намеса и бързото залавяне на нарушителите на обществения ред. Община Велинград отправя призив към гражданите да подават сигнали за подобни вандалски прояви и да не бъдат безразлични към тях, защото в това имущество са вложени парите на гражданите.", "date": "2019.07.10", "title": "Пазарджик: Вандали са счупили осветителни тела, пейки, каменни кошове за боклук и декоративната чешма в парка до пл. „Николай Гяуров” във Велинград"}
{"url": "http://www.focus-news.net/news/2019/07/10/2678826/mon-12-yuli-e-krayniyat-srok-za-podavane-na-zayavleniya-za-polagane-na-darzhavni-zrelostni-izpiti.html", "text": "От 1 до 12 юли е срокът за подаване на заявления за полагане на държавни зрелостни изпити (ДЗИ) в сесия август - септември. Това съобщиха от пресцентъра на  Министерството на образованието и науката . Заявленията се регистрират в софтуерния продукт и информацията се изпраща до регионалните комисии за организиране и провеждане на ДЗИ.  \r\nСписъците с допуснатите зрелостници ще бъдат готови до 22 август 2019 г., а издаването на служебните бележки за допускане до изпитите е до 23 август.  \r\nИзпитът по български език и литература ще се проведе на 28 август 2019 г., вторият задължителен държавен зрелостен изпит по предмет по избор - на 29 август, а държавните зрелостни изпити по желание ще се проведат в периода 30 август - 4 септември.  \r\nКрайният срок за обявяване на резултатите е 10 септември 2019 г.", "date": "2019.07.10", "title": "МОН: 12 юли е крайният срок за подаване на заявления за полагане на държавни зрелостни изпити"}
{"url": "http://www.focus-news.net/news/2019/07/10/2678820/reuters-teheran-privetstva-frenskite-usiliya-za-spasyavane-na-iranskata-yadrena-sdelka.html", "text": "Техеран приветства усилията на Франция да спаси иранското ядрено споразумение от 2015 г., това заяви говорителят на външното министерство на близкоизточната страна в сряда, предава  Reuters . Съобщението е на фона на посещение на висши френски дипломати и представители на президента Еманюел Макрон в Техеран, които целят да избегнат покачване на напрежението.  \r\nВ понеделник Иран заплаши да възстанови активността на свои системи и пристъпи до обогатяването на уран до 20%, стъпка, която ще отдалечи страната от ядреното споразумение още повече.  \r\nГоворителят на иранското МВнР Абас Мусави е заявил, че приветства „ролята на Франция в намаляването на напрежението и прилагането на споразумението\".  Цанко Цолов", "date": "2019.07.10", "title": "Reuters: Техеран приветства френските усилия за спасяване на иранската ядрена сделка"}
{"url": "http://www.focus-news.net/news/2019/07/10/2678829/okrazhniyat-prokuror-na-burgas-georgi-chinev-57-godishen-mazh-e-obvinen-za-pritezhanie-na-okolo-90-kg-marihuana-i-za-otglezhdane-na-nad-190-rasteniya-konop.html", "text": "57-годишен мъж е обвинен за държане с цел разпространение на голямо количество марихуана от около 90 кг, както и за отглеждане на конопени растения – над 190 бр. Това каза окръжният прокурор на Бургас Георги Чинев по време на брифинг по повод разкриване на две тежки престъпления, предаде репортер на  Радио „Фокус“ – Бургас . „Повдигнато е обвинение на 57-годишен неосъждан мъж от Бургас. Той е обвинен, че на 8 юли в постройка в подземлен имот, намиращ се в землището на с. Бата, община Поморие, е държал с цел разпространение високорискови наркотични вещества в големи размери - коноп, канабис, марихуана в количество 90 кг“, каза още Чинев. Той акцентира на стойността на въпросната суха лисната маса. Тя възлиза на 540 хил. лева. „Същевременно е предявено и обвинение на въпросния мъж, че за времето от май до 8 юли в същия имот, който е засял и отглеждал 193 бр. растения, които са в размери от 70 до 160 см. Сухата им листна маса е с приблизително тегло 130 кг“, заяви окръжният прокурор.  \r\nПо думите му предвидената от закона санкция за първото обвинение е лишаване от свобода от 3 до 12 г. и глоба от 10 000 до 50 000 лева. „За второто престъпление е лишаване от свобода от 2 до 5 години и глоба от 5 000 до 10 000 лева“, посочи Чинев и добави, че обвиняемият е задържан за срок до 72 часа, като още днес предстои внасяне на искане за вземане на мярка „Задържане под стража“ в Окръжен съд – Бургас. \r\nДеница ДИМИТРОВА", "date": "2019.07.10", "title": "Окръжният прокурор на Бургас Георги Чинев: 57-годишен мъж е обвинен за притежание на около 90 кг марихуана и за отглеждане на над 190 растения коноп"}
{"url": "http://www.focus-news.net/news/2019/07/10/2678824/vezhdi-rashidov-komisiya-po-kulturata-i-mediite-predlagam-desetokratno-vdigane-na-globite-za-posegatelstvo-varhu-pametnitsi-na-kulturata.html", "text": "Председателят на парламентарната Комисия по културата и медиите Вежди Рашидов внася поправка в Закона за културното наследство, с която драстично се вдигат санкциите за посегателство върху паметници на културата с национално и световно значение, които са в Индикативната листа на ЮНЕСКО. Това съобщиха от  Комисията по културата и медиите . С тази поправка глобите за посегателство се вдигат 10 пъти. Предстои второ четене на поправките в Закона за културното наследство, където този текст ще бъде разгледан и гласуван. Това ще доведе до по-строги режими на опазване и управление от страна на собствениците, ползвателите и концесионерите на такива недвижими културни ценности. \r\n„Посегателството върху такива паметници като пещерата Магурата, на което станахме свидетели неотдавна, е посегателство и унищожаване на националната памет и трябва да се наказва строго от закона. Подобен вандализъм е престъпление към националната ни културна идентичност“, заяви Вежди Рашидов. \r\nВ Индикативната листа за културно и природно наследство на България са включени обекти с много висока културна и научна стойност, които могат да кандидатстват за вписване в Списъка на световното наследство. Там присъстват пещерата Магурата, гробницата край Александрово, гробниците в Казанлъшката долина и др.", "date": "2019.07.10", "title": "Вежди Рашидов, Комисия по културата и медиите: Предлагам десетократно вдигане на глобите за посегателство върху паметници на културата"}
{"url": "http://www.focus-news.net/news/2019/07/10/2678827/afp-libiya-frenski-raketi-sa-otkriti-v-baza-na-halifa-haftar.html", "text": "Френското министерство на отбраната разкри в сряда, че ракети, принадлежащи на армията на страната са били открити в база, използвана от бойците на Халифа Хафтар, предава  AFP .  \r\nСпоред Париж, американските ракети „Джавелин“, които са открити в лагер южно от Триполи, са били дадени на френските сили в региона от САЩ, но са дефектни и предназначени да бъдат унищожени. „Те не са били прехвърлени от нас към местните бойци“, категорични са от ведомството.  \r\nВ момента Хафтар води бойни действия за превземане на столицата на страната, която е контролирана от признатото от ООН местно правителство.   Цанко Цолов", "date": "2019.07.10", "title": "AFP: Либия: Френски ракети са открити в база на Халифа Хафтар"}
{"url": "http://www.focus-news.net/news/2019/07/10/2678828/desislav-chukolov-ataka-nfsb-i-vmro-zastrashavat-upravlenieto-na-stranata.html", "text": "НФСБ и ВМРО застрашават управлението на страната. Това каза заместник-председателят на ПП „Атака“ Десислав Чуколов пред журналисти във връзка с промените в ръководството на ПГ на „Обединени патриоти“, предаде репортер на  Агенция „Фокус“ . „Това, което е прието на заседание на парламентарната група, денонсира споразумението между „Атака“ НФСБ и ВМРО. Това вчера, което те са гласували, нарушава коалиционното споразумение, което стои над това какъв е правилникът на групата“, каза още Чукулов. Той обърна внимание и на споразумението, което има между „Обединени патриоти“ и ПП ГЕРБ, с което в момента се управлява България. „Колегите от НФСБ и ВМРО бламират и това споразумение между ГЕРБ, „Обединени патриоти“  - НФСБ, Атака и ВМРО“, каза още Чукулов. На въпрос дали от „Атака“ ще напуснат парламентарната група, заместник-председателят на опартията обясни, че ще се съберат и ще решат какво да правят. „Който го прави, нека той отговаря за действията си“, допълни той. Според него коалиционните партньори застрашават управлението на страната. Попитан дали това е краят на „Обединени патриоти“, Чуколов припомни, че коалицията е факт благодарение на усилията на Волен Сидеров. „Има моменти в политиката - малко да се дръпнеш назад, да потиснеш егото си. Какво става, какво се получи в крайна сметка? Моторът на „Обединени патриоти“ Сидеров е отстранен“, обясни Чуколов. Той изтъкна, че „Атака“ се е регистрирала на евровота последна, за да даде възможност на коалиционните партньори да се явят заедно. \r\nДеница КИТАНОВА", "date": "2019.07.10", "title": "Десислав Чуколов, „Атака“: НФСБ и ВМРО застрашават управлението на страната"}
{"url": "http://www.focus-news.net/news/2019/07/10/2678830/valeri-simeonov-nfsb-s-promenite-v-rakovodstvoto-na-pg-na-obedineni-patrioti-koalitsionnoto-sporazumenie-s-gerb-ne-se-postavya-v-risk-zazdravyavat-se-koalitsionnite-otnosheniya.html", "text": "С промените в ръководството на „Обединени патриоти“ коалиционното споразумение с ГЕРБ не се поставя в риск, заздравяват се коалиционните отношения. Това каза лидерът на НФСБ Валери Симеонов пред журналисти във връзка с промените в ръководството на ПГ на „Обединени патриоти“ , предаде репортер на  Агенция „Фокус\" . „Или някой не е чел коалиционното споразумение, или не е чел правилника на групата. Между ПГ на „Обединени патриоти“ и коалиционното споразумение има разлика. Едното определя взаимоотношенията между трите партии, правилникът на парламентарната група определя редица правила, по които тя да работи, ако работи. Тъй като досега тя не работеше, практически трябва да се приеме като акт на оздравяване на коалиционните отношения тази промяна на ръководството, което досега не е събирало групата на заседания“, допълни Симеонов.  \r\nДеница КИТАНОВА", "date": "2019.07.10", "title": "Валери Симеонов, НФСБ: С промените в ръководството на ПГ на „Обединени патриоти“ коалиционното споразумение с ГЕРБ не се поставя в риск, заздравяват се коалиционните отношения"}
{"url": "http://www.focus-news.net/news/2019/07/10/2678833/plovdiv-12-godishen-velosipedist-e-blasnat-ot-lek-avtomobil-na-krastovishteto-mezhdu-bul-nikola-vaptsarov-i-ul-stefan-stambolov.html", "text": "12-годишен велосипедист е в болница, след като е блъснат от лек автомобил в Пловдив. Това съобщиха за  Радио „Фокус“ – Пловдив  от ОДМВР. Около 09.40 часа на 9 юли в сектор „Пътна полиция“ е съобщено, че на кръстовището между бул. „Никола Вапцаров“ и ул. „Стефан Стамболов“ в града 12-годишно момче е било блъснато от извършващ десен завой лек автомобил „Фолксваген“. Детето е оставено под лекарско наблюдение, без опасност за живота. Алкохолната проба на шофьора на колата е отрицателна. Случаят е отработен по административен ред.", "date": "2019.07.10", "title": "Пловдив: 12-годишен велосипедист е блъснат от лек автомобил на кръстовището между бул. „Никола Вапцаров“ и ул. „Стефан Стамболов“"}
{"url": "http://www.focus-news.net/news/2019/07/10/2678834/razgrad-lek-avtomobil-e-izgoryal-pri-pozhar-predizvikan-ot-detska-igra-v-selo-bardokva.html", "text": "Лек автомобил е изгорял при пожар, предизвикан от детска игра в село Бърдоква. Това съобщиха от  ОДМВР - Разград . Сигналът е подаден около 21.00 часа на 9 юли на тел.112. Огънят тръгнал от навес в частен дом в исперихското село Бърдоква. Под навеса, прилепен до къщата на 31-годишна жена, се намирал бракуван лек автомобил, в който играели две момчета – на 8 и на 4 години. Огънят унищожил напълно колата, навеса и част от стаята, прикрепена до него. Пожарът е загасен от дежурния екип на РСПБЗН - Исперих. За случая са уведомени „Отдела за закрила на детето“ и прокуратурата. Нанесените щети са в процес на изясняване. Образувано е досъдебно производство.", "date": "2019.07.10", "title": "Разград: Лек автомобил е изгорял при пожар, предизвикан от детска игра в село Бърдоква"}
{"url": "http://www.focus-news.net/news/2019/07/10/2678831/plovdiv-10-sela-ot-oblastta-sa-s-narusheno-vodopodavane-zaradi-avarii.html", "text": "Жителите на 10 села от областта са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода заради аварии днес са абонатите от населените места Беловица, Скутаре, Сърнегор, Отец Паисиево, Браниполе, Марково, Зелениково, Белозем, Каравелово и Яврово. С нарушено водоподаване са и жителите на село Бенковски, като причината е изграждане на нов водопровод. \r\nЕкипите отстраняват аварии и в района на ул. „Розова долина“ в град Клисура, също в кварталите „Горни Воден“ и „Долни Воден“ в Асеновград. С нарушено водоподаване днес са също живущите в района на улиците „Ивац Войвода“ и „Атанас Каменаров“ в град Пловдив. Авария има също при бул. „Никола Вапцаров“ до МБАЛ „Свети Пантелеймон“. С намалено водоподаване са и абонатите в район „Тракия“ на града, като причината е превключване на нов водопровод. \r\nТони МИХАЙЛОВ", "date": "2019.07.10", "title": "Пловдив: 10 села от областта са с нарушено водоподаване заради аварии"}
{"url": "http://www.focus-news.net/news/2019/07/10/2678804/liderat-na-bsp-korneliya-ninova-otmyanata-na-mashinnoto-glasuvane-e-krachka-kam-podmyana-na-vota.html", "text": "Отмяната на машинното гласуване е крачка към подмяна на вота. Това написа във Фейсбук лидерът на БСП Корнелия Нинова, съобщиха от пресцентъра на  БСП . „Готвят се за кражба и на местните избори. Който не  може да спечели по честен начин, се готви да спечели  чрез „технология\" на изборния процес. Само преди шест месеца водихме дебат в парламента и приехме машинното гласуване. Сега отново, само три месеца преди местните избори,  управляващите, подкрепени от ДПС, внасят промени. Защо? Какво се случи за този период?\", посочи Нинова. „Имаше Европейски избори. На тях всички партии, освен БСП, отбелязаха спад в подкрепата спрямо предишните европейски избори. Въпреки целия натиск, само БСП увеличи броя на депутатите и гласовете си\", каза още тя. По думите ѝ няма начин това да не е стреснало управляващите и сателитите им. „Затова решиха да убият финансово единствената опозиция и да премахнат гаранцията за честен избор - машинното гласуване. Защото машината не подправя протоколи, не дописва мъртви души и не носи чували с бюлетини в зала „Армеец\", добави тя. Според нея ГЕРБ отново са съсредоточени само в това да запазят властта на всяка цена. „Нека всички, които искаме промяна, заедно се съсредоточим в оздравяването на общинските болници, инвестиции в общините, нови работни места, подпомагане на младите семейства и децата. Да не позволяваме да подменят тревогите на хората със собствените си тревоги за оцеляване във властта\", допълни Нинова.", "date": "2019.07.10", "title": "Лидерът на БСП Корнелия Нинова: Отмяната на машинното гласуване е крачка към подмяна на вота"}
{"url": "http://www.focus-news.net/news/2019/07/10/2678832/blagoevgrad-chetiri-novi-stai-shte-badat-obosobeni-v-uchenicheskite-obshtezhitiya-kam-sporten-internat-pirin-za-predstoyashtata-uchebna-godina.html", "text": "Четири нови стаи ще бъдат обособени в ученическите общежития към Спортен интернат „Пирин“ за предстоящата учебна 2019/2020 година. Това съобщиха от пресцентъра на  Община Благоевград . В момента на място се извършват строително-монтажни дейности. Допълнителните помещения са необходими поради големия брой желаещи да ползват услугата.  \r\nПрез 2018 година, по разпореждане на кмета д-р Атанас Камбитов, бяха обособени други 12 стаи.  \r\nС всяка година желаещите спортисти и ученици да бъдат настанени в ЦПЛР – Общинско общежитие се увеличава. Общежитията разполагат с постоянно видеонаблюдение, столова, компютърна зала, помещение за тенис на маса, занималня, в която се подготвят учениците, неограничен достъп до интернет. Стаите имат самостоятелна баня и тоалетна, две легла, бюра и всичко необходимо за престоя на учениците. През 2014 година беше извършен основен ремонт на сградата, с който бяха създадени отлични условия за учебно-тренировъчен процес. Общежитието разполага с климатици на всеки един етаж. През учебната 2019/2020 година  ще бъдат приети 64 спортисти в ученическа възраст.", "date": "2019.07.10", "title": "Благоевград: Четири нови стаи ще бъдат обособени в ученическите общежития към Спортен интернат „Пирин“ за предстоящата учебна година"}
{"url": "http://www.focus-news.net/news/2019/07/10/2678840/kyustendil-predstaviteli-na-posolstvoto-na-pakistan-shte-posetyat-dupnitsa.html", "text": "Представители на Посолството на Пакистан ще посетят Дупница. Това каза пред  Радио „Фокус” – Кюстендил  Христо Апостолов, пресаташе на Община Дупница. Гостите ще проведат среща с кмета на Общината инж. Методи Чимев. Предвидено е и посещение на Центъра за настаняване от семеен тип „Надежда”.  \r\nОт 16.00 часа в парк „Рила” ще започне програма, насочена към популяризиране на плода манго. Присъстващите ще имат възможност да се докоснат до различните вкусове и ястия с него, предвидени са демонстрации и дегустации.  \r\nОт 18.00 часа ще се проведат демонстрации по крикет. След 19.00 часа ще има и демонстрации по таекуондо, както и музикална програма с участието на местни групи. \r\nВенцеслав ИЛЧЕВ", "date": "2019.07.10", "title": "Кюстендил: Представители на Посолството на Пакистан ще посетят Дупница"}
{"url": "http://www.focus-news.net/news/2019/07/10/2678838/yambol-kmetat-georgi-slavov-proveri-napredaka-na-deynostite-po-sanirane-na-blok-19-na-bul-dimitar-blagoev.html", "text": "Кметът Георги Славов провери напредъка на дейностите по саниране на блок № 19 на бул. „Димитър Благоев“. Това съобщиха от пресцентъра на  Община Ямбол . По време на инспекцията кметът бе придружен от директора на строителната дирекция в Община Ямбол инж. Радостин Евтимов, проектанта на обекта арх. Сотир Камбуров и представители на фирмата-изпълнител „Инком ПВ“. \r\nПри срещата си с кмета жителите от блока изразиха своето задоволство от стартиралите дейности по прилагане енергийно ефективните мерки и похвалиха работата на строителя за качествено извършване на предвидените дейности. Те изразиха желание след приключване на санирането да бъде разширен и преасфалтиран паркинга от северната страна на блока. Обсъдени бяха и допълнителни мерки по благоустрояване на района, свързани с ремонт на тротоарната настилка от южната страна на жилищната сграда. \r\nНа вниманието на кмета бе поставено искане за допълнителни контейнери за изхвърляне на стари мебели, както и засилване на контрола върху дейността на кабелните оператори, които според хората от блока нерегламентирано монтират своята мрежа и рушат конструкцията на съоръжението. \r\nСанирането на жилищния блок трябва да приключи в началото на 2020 година. \r\nВ момента, освен по блок 19 на „Д. Благоев“, енергийно ефективни мерки се прилагат и по сградата на бл. 14 в к-с „Хале“. Предстои строително-монтажни работи да стартират и в ж.к. „Диана“, бл. 10, както и на ул. „Стара планина“ № 1.", "date": "2019.07.10", "title": "Ямбол: Кметът Георги Славов провери напредъка на дейностите по саниране на блок № 19 на бул. „Димитър Благоев“"}
{"url": "http://www.focus-news.net/news/2019/07/10/2678842/ep-diskusiya-s-balgarski-evrodeputati.html", "text": "Бюрото на Европейския парламент в България организира публична дискусия, посветена на приоритетите за новия мандат на българските евродепутати. Дискусията ще се проведе  на 12 юли 2019 г., петък, от 10.00 ч., в зала 6 на Националния дворец на културата в София (вход А6). Това съобщиха от  пресслужбaта Европейски парламент . \r\nПо време на събитието ще бъдат представени членовете на Европейския парламент, избрани от България. В дискусия с гостите новоизбраните евродепутати ще посочат основните теми, по които ще работят през новия, 9-ти мандат на Европейския парламент.  \r\nСъбитието ще бъде открито от Теодор Стойчев, ръководител на Бюрото на Европейския парламент в България. До момента участие в срещата са потвърдили Асим Адемов (ЕНП), Александър Йорданов (ЕНП), Петър Витанов (С&Д), Атидже Алиева–Вели (Обнови Европа) и Илхан Кючюк (Обнови Европа).  \r\nПрисъстващите евродепутати ще изложат приоритетите на своята политическа група през новия мандат на Европейския парламент и ще представят очакванията си за новия политически сезон, като посочат областите, в които планират да бъдат активни и парламентарните комисии, в които ще работят. Публиката в залата и онлайн ще има възможност да задава въпроси към участниците в срещата.  \r\nМодератор на събитието ще бъде журналистката Добрина Чешмеджиева.  \r\nДискусията ще се състои на 12 юли 2019 г., петък, от 10.00 ч. до 12.30 ч. в зала 6 на Националния дворец на културата в София, вход А6. Тя ще бъде предавана на живо на сайта и Фейсбук страницата на Бюрото на Европейския парламент.  \r\nПо време на събитието ще бъде осигурен превод на жестомимичен език.  \r\nРегистрацията за участие в събитието е отворена до 11 юли 2019 г. на следния интернет адрес: http://epfacebook.eu/qjdP .    \r\nЗа медиите  \r\nПреди дискусията, от 9.30 до 10.00 ч., на медиите ще бъде предоставена възможност за индивидуални интервюта с присъстващите евродепутати.  \r\nМедиите, които желаят да се възползват от тази възможност, е необходимо да заявят това до 13 ч. на 11 юли на следния имейл адрес: kalina.varbanova@europarl.europa.eu или по телефона: 0878 407 107.  \r\nПолезна информация:  \r\nКакво: Публична дискусия „Приоритетите за новия мандат на българските евродепутати“  \r\nКога: 12 юли 2019 г., петък, от 10.00 до 12.30 ч.  \r\nКъде: зала 6, НДК, София (вход А6)  \r\nРегистрация за участие: http://epfacebook.eu/qjdP", "date": "2019.07.10", "title": "ЕП: Дискусия с български евродепутати"}
{"url": "http://www.focus-news.net/news/2019/07/10/2678835/ministar-krasimir-valchev-tri-ot-pette-uchebnika-po-istoriya-za-10-klas-mogat-da-badat-utvardeni-pri-drugite-dva-mozhe-bi-shte-se-napravyat-dopalnitelni-promeni.html", "text": "Три от петте учебника по история за 10. клас могат да бъдат утвърдени, при другите два може би ще се направят допълнителни промени. Това каза министърът на образованието и науката Красимир Вълчев след края на днешното заседание на Министерския съвет относно новите учебници по история за 10 клас, предаде репортер на  Агенция „Фокус“ . Той отбеляза, че образованието не е само предоставяне на знания, но и възпитание и създаване на отношения и нагласи към света. Вълчева каза още, че духът на програмата  по история за периода 1944 -1989 г. тази ѝ е такъв, че тя трябва да създаде отношение към базовите характеристики на режима, който е бил тогава. По думите му учебниците звучат много различно като дух и отношение към периода и обясни, че в момента се работи по възникналата обществена полемика по въпроса. „Ангажирали сме учени и историци основно от БАН, които не са участвали в процедурата досега, да направят допълнителна дискусия и да намерят най-добрите текстове“, коментира Вълчев.", "date": "2019.07.10", "title": "Министър Красимир Вълчев: Три от петте учебника по история за 10. клас могат да бъдат утвърдени, при другите два може би ще се направят допълнителни промени"}
{"url": "http://www.focus-news.net/news/2019/07/10/2678841/chez-razpredelenie-shte-obezopasi-100-riskovi-shtarkelovi-gnezda-v-oblast-vratsa.html", "text": "ЧЕЗ Разпределение предприема мерки за защита на живота на птиците и предпазване на електроразпределителната мрежа от повреди в резултат на досега с тях в област Враца, съобщиха от пресцентъра на  дружеството . Дейностите са част от мащабния проект „Живот за птиците“, изпълняван в партньорство с Българско дружество за защита на птиците /БДЗП/ на територията на Западна България.  \r\nВ хода на проекта бяха извършени теренни проучвания и бяха локализирани най-рисковите за птиците места по мрежата. След анализ на данните, в област Враца бяха идентифицирани 100 щъркелови гнезда, които представляват заплаха за живота на птиците и крият опасност за пожари по електроразпределителната мрежа. ЧЕЗ Разпределение България ще обезопаси гнездата, като ще монтира специални платформи за тяхното повдигане и ще създаде сигурен дом за 100 двойки щъркели и техните малки. Компанията предвижда и обезопасяване на рискови електропроводи на територията на област Враца и тяхното продължение в област Монтана, като ще бъдат монтирани птицезащитни елементи на 130 стълба в региона.  \r\nС цел да привлече общественото внимание към възможностите за опазване на биологичното разнообразие и подобряване на градската среда, ЧЕЗ Разпределение организира конкурс за рисунки върху разпределителни касети в гр. Враца. Млади художници претвориха свои красиви проекти, свързани с птиците и електроразпределителната мрежа, върху електроенергийни съоръжения в града.  \r\nПроектът „Живот за птиците“, с официално название „Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България“, LIFE16/NAT/BG/000612, e с бюджет 2,65 млн. ?. ЧЕЗ Разпределение инвестира в него над 800 хил. евро, както и човешки ресурс за неговото изпълнение. Финансиране от 1.85 млн. евро е осигурено от Европейската комисия по програма LIFE на Европейския съюз.  \r\nПроектът ще се реализира до 2022 г., като дотогава компанията ще инсталира 4000 предпазни и 3600 маркиращи съоръжения на рискови стълбове и ще монтира 900 платформи, за да могат птиците да гнездят безопасно върху елементи от електроразпределителната мрежа.", "date": "2019.07.10", "title": "ЧЕЗ разпределение ще обезопаси  100 рискови щъркелови гнезда в област Враца"}
{"url": "http://www.focus-news.net/news/2019/07/10/2678843/burgas-rayonnata-prokuratura-vnese-iskane-za-postoyanen-arest-na-mazha-zadarzhan-za-napadenie-v-nozh-v-zhk-vazrazhdane.html", "text": "Районната прокуратура внесе в съда искане за определяне на мярка за неотклонение „Задържане под стража“ спрямо Димитър П., обвинен в причиняване на телесна повреда на мъж, извършена по хулигански подбуди. Това съобщиха от пресцентъра на  Районна прокуратура - Бургас . Той е обвинен за това, че на 7 юли 2019 г. в гр. Бургас в ж.к. „Възраждане“ в градинката до бл. 39 е причинил телесна повреда по хулигански подбуди на И. Й. чрез нанасяне на прорезни рани с нож в областта на гърдите и десния крак. \r\nОчаква се Районен съд – Бургас да насрочи начален час на заседанието си, което ще бъде проведено днес.", "date": "2019.07.10", "title": "Бургас: Районната прокуратура внесе искане за постоянен арест на мъжа, задържан за нападение в нож в ж.к. „Възраждане“"}
{"url": "http://www.focus-news.net/news/2019/07/10/2678845/varna-dve-detsa-sa-postradali-v-paten-intsident-na-krastovishteto-na-ul-ruzha-i-ul-lotus.html", "text": "Две деца са пострадали при пътен инцидент на кръстовището на улиците „Ружа“ и „Лотус“ във Варна. Това съобщиха от  ОДМВР - Варна . Сигнал за инцидента е подаден около 10.45 часа на 9 юли. 36-годишният водач на тежкотоварен автомобил от село Звездица по време на движение не спазва предимството на десностоящия, не пропуска и блъска лека кола. Вследствие на инцидента две деца от лекия автомобил са получили контузни наранявания, прегледани са и освободени без опасност за живота.", "date": "2019.07.10", "title": "Варна: Две деца са пострадали в пътен инцидент на кръстовището на ул. „Ружа“ и ул. „Лотус“"}
{"url": "http://www.focus-news.net/news/2019/07/10/2678844/ventseslava-genova-ruo-varna-ot-sledvashtata-uchebna-godina-se-razkrivat-novi-paralelki-po-profesii-s-nedostig-na-kadri-na-pazara-na-truda-v-oblastta.html", "text": "Нови паралелки по професии с недостиг на кадри на пазара на труда предстои да бъдат разкрити от следващата учебна година във Варна и областта. Това съобщи в интервю за  Радио „Фокус“ – Варна  директорът на Регионалното управление по образованието в града Венцеслава Генова. По думите ѝ професията „Спедитор-логист“ във Варненската морска гимназия е нова и по нея за първи път ще се извършва обучение тази година. Друга нова професия, която е предвидена в държавния план-прием е „Съдебен служител“, специалност „Съдебна администрация“. Тя е обявена от Средното училище за хуманитарни науки и изкуства „Константин Преславски“ – Варна. Професия, по която за пръв път ще се осъществява прием е също „Техник по транспортна техника“, специалност „Пътностроителна техника“ в ПГ по селско стопанство „Св. Георги Победоносец“ в град Суворово. По професията „Деловодител“, специалност „Деловодство и архив“, за първи път ще се набират ученици в Обединеното училище „Васил Левски“ в село Михалич.  \r\nСпоред Венцеслава Генова, професии с недостиг на кадри на пазара на труда са деловодител, електромонтьор, техник на електронна техника. Те могат да се изучават в ПГ по електротехника във Варна, също и лаборант. Такава специалност има в ПГ по химични и хранително-вкусови технологии „Дмитрий Менделеев“. Специалност, от която пазарът има недостиг на кадри, е „Оператор в производството на облекло“ в ПГ по текстил и моден дизайн във Варна, както и „Помощник-възпитател“, специалност „Помощник-възпитател в отглеждането и възпитанието на деца“ в СУ „Неофит Бозвели“ във Варна. „Опитваме се да произвеждаме средни кадри за системата на предучилищното и училищното образование, защото недостигът на кадри е много голям. Има и още една професия, отново „Помощник-възпитател“, но в СУ „Васил Левски“ в Долни чифлик“, обясни Венцеслава Генова. \r\nДиана СТОЕВА", "date": "2019.07.10", "title": "Венцеслава Генова, РУО - Варна: От следващата учебна година се разкриват нови паралелки по професии с недостиг на кадри на пазара на труда в областта"}
{"url": "http://www.focus-news.net/news/2019/07/10/2678839/stanislav-ivanov-gerb-mrrb-vodi-pregovori-za-korektsiya-na-tsenata-koyato-prevozvachite-po-redovni-linii-shte-plashtat-kato-tol-taksa.html", "text": "МРРБ води преговори за корекция на цената, която превозвачите по редовни линии ще плащат като тол такса. Това каза зам.-председателят на Транспортна комисия и депутат от ГЕРБ Станислав Иванов по време дебатите по Закона за пътищата, предаде репортер на  Агенция „Фокус“ . Иванов обърна внимание, че в МРРБ в момента текат преговори с превозвачите и има договорка за корекция на плащането при тези, които изпълняват маршрути по редовни линии. „Това е една глътка въздух. Всички останали, които са тежките превози, ще си останат разбира се, да си плащат тол системата по тол таксата, която дължат за ползване на различните видове пътища“, каза още Иванов. „За българските превозвачи, които са по редовни линии коректно трябва да се спомене, че МРРБ води преговори и те вървят към добро за корекция на цената, която те ще плащат“, допълни Иванов.  \r\nДеница КИТАНОВА", "date": "2019.07.10", "title": "Станислав Иванов, ГЕРБ: МРРБ води преговори за корекция на цената, която превозвачите по редовни линии ще плащат като тол такса"}
{"url": "http://www.focus-news.net/news/2019/07/10/2678849/varna-47-godishna-zhena-e-napadnala-s-nozh-priyatelya-si-v-aksakovo.html", "text": "47-годишна жена е задържана от органите на реда на 9 юли, след като е нападнала с нож мъжа, с който съжителства в Аксаково. Това съобщиха от  ОДМВР - Варна . Вчера около 11.40 часа при възникнал скандал между двамата жената е нанесла лека телесна повреда чрез порезна рана с нож в областта на коляното на мъжа, който също е на  47 години. Задържаната не е известна на МВР. По случая е образувано досъдебно производство. Материалите са докладвани в Районната прокуратура във Варна.", "date": "2019.07.10", "title": "Варна: 47-годишна жена е нападнала с нож приятеля си в Аксаково"}
{"url": "http://www.focus-news.net/news/2019/07/10/2678851/the-japan-times-naylonovi-torbichki-sa-prichinata-za-smartta-na-devet-sarni-v-parka-v-yaponskiya-grad-nara.html", "text": "Множество найлонови торби са намерени в стомасите на девет от 14-те починали сърни в парка в японския град Нара, съобщава  The Japan Times . Според организацията която се грижи за дивите животни в известния парк, освен найлонови торби, мъртвите животни са погълнали и голямо количество опаковки от сладки и вафли.  \r\nПричината животните да поглъщат найлоновите торби е, че много често посетителите на парка им хвърлят храна, извадена именно от такъв тип пликове. Това мнение е изразил Ре Маруко, ветеринар, който е член на организацията, целяща опазването на дивите животни. Според него сърните разбират, че в тях има храна или са подмамени от миризмата, идваща от торбите.  \r\nВ парка има повече от хиляди сърни, като на посетителите е позволено да ги хранят със специални гранули, несъдържащи захар, които се продава в тамошните магазини. Но случаят показва, че явно много хора им подхвърлят и други лакомства.    Цанко Цолов", "date": "2019.07.10", "title": "The Japan Times: Найлонови торбички са причината за смъртта на девет сърни в парка в японския град Нара"}
{"url": "http://www.focus-news.net/news/2019/07/10/2678836/interfaks-vav-venetsuela-ima-ruski-voynitsi-obyavi-amerikanski-general.html", "text": "Във Венецуела има руски войници, които подкрепят режима на Николас Мадуро, това обяви главнокомандващия на Южната част на американските военни сили Крейг Фулър, предава  Интерфакс .  \r\nВъв вторник, по време на изслушване в Комитета за въоръжените сили към Сената на САЩ, Фулър заяви, че „във Венецуела има руски военни части и руски военни съветници, които подкрепят режима на Мадуро“. Това е отговор на думите на руския президент Владимир Путин в интервю за „Файненшъл Таймс“, в рамките на което държавният глава отрече да има руски части в южноамериканската държава.   Цанко Цолов", "date": "2019.07.10", "title": "Интерфакс: Във Венецуела има руски войници, обяви американски генерал"}
{"url": "http://www.focus-news.net/news/2019/07/10/2678852/bsp-sofiya-sadat-potvardi-che-stolichna-obshtina-ne-si-varshi-rabotata-v-borbata-za-chist-vazduh.html", "text": "Българският съд потвърди, че управляващите в Столична община не си вършат работата в борбата за чист въздух в София. Това е изводът, който ние, общинските съветници от БСП, правим след решението на Софийския градски съд от понеделник по колективния иск, заведен на 29 май 2017 г. от редица неправителствени организации, обединени в \"Група за чист въздух\". Това съобщиха от пресцентъра на  БСП - София . \"Българският съд задължи Столична община да мие улиците в София по два пъти на месец в периода от май до септември, а в останалата част от годината - веднъж месечно. \r\nОт над 5 години ние, общинските съветници от БСП, постоянно настояваме Столична община да се ангажира сериозно с въпроса за миенето на улиците и да извършва тази дейност редовно през цялата година. Това е най-лесната и ефективна мярка за прилагане в борбата срещу силно замърсения въздух в София. Както е известно и доказано, фините прахови частици са основният замърсител на въздуха в града ни. Затова приветстваме решението на Софийски градски съд да задължи Столична община да си върши работата\", посочват от БСП - София. \r\n\"Надяваме се управляващите в СО да проявят необходимата отговорност и да изпълнят съвестно задълженията си. Нашият призив е, освен централните булеварди и основните пътни артерии в София, да бъдат мити и улиците в крайните квартали. И да не делят града на център и периферия, както го правят от години. Недоумяваме само, защо трябваше Съдът да да разпореди на управляващите в Столична община да изпълняват ангажимента към чистотата на града, за която събират повече от 200 милиона от парите на софиянци всяка година\", казват още от БСП - София.", "date": "2019.07.10", "title": "БСП - София: Съдът потвърди, че Столична община не си върши работата в борбата за чист въздух"}
{"url": "http://www.focus-news.net/news/2019/07/10/2678850/kaloyan-kaloyanov-odmvr-burgas-nasazhdeniyata-s-kanabis-sa-ustanoveni-mezhdu-selata-stratsin-i-bata-kadeto-obvinyaemiyat-e-pritezhaval-imot.html", "text": "Насажденията с канабис са установени между селата Страцин и Бата, където обвиняемият е притежавал имот, представляващ двор и едноетажна масивна постройка. Това каза директорът на ОДМВР - Бургас Калоян Калоянов на брифинг, предаде репортер на  Радио „Фокус“ – Бургас . „Изградена е и поливна система, с която е осъществявал поливанията на растенията“, каза още Калоянов и добави, че самата суха маса е съхранявана в различни по вид и вместимост съдове – бидони, кашони, както и вакуумирани пакети. „Мъжът е установен и задържан в процес на поливане на растенията. Към момента се работи с него по изясняването на допълни факти и обстоятелства“, заяви Калоянов. \r\n„Растенията са добре подредени, със спазени отстояния, което за нас недвусмислено сочи, че целенасочено са отглеждани с цел да дадат добра реколта“, каза окръжният прокурор Георги Чинев. Направена е предварителна експертна справка, точна експертиза ще бъде готова на по-късен етап. По думите му по предварителни данни, представителни проби, които са използвали, съдържанието на тетрохидрокарабинол е около 8%.  \r\n„Задържаният е на 58-годишна възраст от Бургас, земеделски производител, не е криминално проявен и не е осъждан. В момента текът процесуално следствени действия и оперативно издирвателни такива“, посочи директорът на ОДМВР - Бургас. \r\n„Самият факт на държане на високорисково наркотично вещество в такова количество за нас е достатъчен да обоснове наличието на специална цел, а именно разпространение. Съдебната практика, както и съдебно-наказателната доктрина и теория безпротиворечиво приемат, че при установяване на наркотични вещества и държането им в такова количество иманентно доказват, че се държат с цел разпространение“, заяви Чинев. \r\n„Обвиняемият има защитна версия и тя е, че въпросното количество е отглеждано с цел извличане на тинктура от активното вещество, но част от сухата листна маса е пакетирана по начин, който предполага и друга цел“, добави Калоянов.  „Установеното количество едва ли може да предположи и едва ли може да се предприеме достоверна тезата, че е за цел различна от разпространение. Само сухата тревна маса възлиза над 90 кг, а след изсушаването на другите 130 кг със сигурност ще надхвърли 100 кг“, добави Чинев и съобщи, че ще бъдат непоколебими и последователни при всякакви престъпления с предмет наркотични вещества и когато са налице предпоставки за внасяне на искане на мерки на отклонение „задържане под стража“ ще действат в рамките на закона, но с цялата му строгост. Чинев заяви, че това огромно количество наркотични вещества няма да стигне до пазара. \r\nДеница ДИМИТРОВА", "date": "2019.07.10", "title": "Калоян Калоянов, ОДМВР - Бургас: Насажденията с канабис са установени между селата Страцин и Бата, където обвиняемият е притежавал имот"}
{"url": "http://www.focus-news.net/news/2019/07/10/2678853/burgas-normalno-se-osashtestvyava-dvizhenieto-prez-gkpp-malko-tarnovo.html", "text": "Нормално се осъществява движението през ГКПП „Малко Търново“. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява нормално и безпроблемно. \r\nМария КУРТЕВА", "date": "2019.07.10", "title": "Бургас: Нормално се осъществява движението през ГКПП „Малко Търново“"}
{"url": "http://www.focus-news.net/news/2019/07/10/2678847/afp-turtsiya-shte-prodalzhi-sondazhite-kray-kipar-vapreki-preduprezhdeniyata-na-es.html", "text": "Турция обяви в сряда, че смята да продължи своите сондажи във водите край Кипър въпреки търканията, което това поради с ЕС, от където определиха действията на Анкара като „нелегални“, предава  AFP . \r\nOткриването на големи залежи на газ в Източното Средиземноморие предизвика напрежение между Република Кипър и Турция, от където миналата седмица изпратиха втори кораб, който да извършва сондажи за газ и нефт в региона.  \r\n„Сондажите на нашия кораб „Явуз“ са легални и легитимни“, заявиха от турското външно министерство в сряда. „Отхвърляме мнението на ЕС и Гърция, които определиха нашите действия като „нелегални“. \r\nАгенцията припомня, че през месец май корабът „Фатих“ бе пратен в изключителната икономическа зона на Кипър, а наскоро „Явуз“ навлезе в региона в търсене на нефт и газ. ЕС определи действията на Анкара като „неприемлива ескалация“, а от Европейския съвет заплашиха с ответни мерки.   Цанко Цолов", "date": "2019.07.10", "title": "AFP: Турция ще продължи сондажите край Кипър въпреки предупрежденията на ЕС"}
{"url": "http://www.focus-news.net/news/2019/07/10/2678855/silistra-zadarzhana-e-piyana-zhena-blasnala-s-avtomobila-si-dete.html", "text": "53-годишна е задържана, след като в нетрезво състояние блъснала с автомобила си дете. Това съобщиха от  ОДМВР - Силистра . Произшествието е станало вчера около 20.00 часа в село Айдемир. 9-годишно момче управлявало велосипед в междублоково пространство, когато било блъснато от лек автомобил „Опел“ и получило охлузни рани. Пристигналият на мястото полицейски екип тествал 53-годишната водачка на колата с дрегер, който отчел 1.27 промила алкохолно съдържание. Жената е отказала да даде кръвна проба и е била задържана за срок до 24 часа. По случая е започнато бързо производство.", "date": "2019.07.10", "title": "Силистра: Задържана е пияна жена, блъснала с автомобила си дете"}
{"url": "http://www.focus-news.net/news/2019/07/10/2678856/varna-dete-s-trotinetka-e-postradalo-pri-intsident-s-lek-avtomobil-na-krastovishteto-na-ul-rila-i-ul-bratya-miladinovi.html", "text": "Дете, карало електрическа тротинетка, е пострадало вчера след сблъсък с лек автомобил в центъра на Варна. Това съобщиха от  ОДМВР - Варна . Инцидентът е станал около 16.15 часа на кръстовището на ул. „Рила“ и ул. „Братя Миладинови“. Малолетният по време на движение не спазва предимството на десностоящия, не пропуска и се блъска в лек автомобил. Вследствие на инцидента детето е получило контузни наранявания, прегледано е и освободено без опасност за живота.", "date": "2019.07.10", "title": "Варна: Дете с тротинетка е пострадало при инцидент с лек автомобил на кръстовището на ул. „Рила“ и ул. „Братя Миладинови“"}
{"url": "http://www.focus-news.net/news/2019/07/10/2678837/aleksandar-nenkov-gerb-predlagame-otlagane-na-vavezhdaneto-na-tol-sistemata-s-nyakolko-mesetsa-za-da-se-postigne-kompromis-mezhdu-potrebitelite-i-darzhavata.html", "text": "Предлагаме отлагане на въвеждането на тол системата с няколко месеца, за да се постигне компромис между потребителите и държавата. Това каза зам.-председателят на Регионална комисия и депутат от ГЕРБ Александър Ненков по време дебатите по Закона за пътищата, предаде репортер на  Агенция „Фокус“ . „Считам, че въвеждането на електронната система за таксуване на леките автомобили се електронна винетка и на тежкотоварните превозни средства с максимално допустима маса над 3.5 тона е една от най-съществените реформи в държавата, която се опитваме повече от две години да бъде въведена. До този момент знаем, че за приходите, които идват от АПИ и които са предназначени за рехабилитация и изграждане на нови пътни участъци на републиканската мрежа, до този момент тежестта падаше върху леките автомобили. 70% и повече от приходите на агенцията идваха от леките автомобили, което няма как да е справедливо. Справедливото е и подходът, по който сме тръгнали, е този, който руши повече и ползва повече пътната мрежа, той да плаща повече“, обясни още Ненков. „Законопроектът, който сме внесли с колегите, е основан и базиран на две основни причини. Първата по-съществена причина е това, че в крайна сметка все още не е постигнат необходимия баланс или компромис между държавата и основните потребители на тази система за тежкотоварни автомобили. Има още спорове, които са неизяснени между обхвата на старта на толуването на пътищата. Коя част от републиканската пътна мрежа ще бъде обхваната от толуване и какви ще бъдат тарифите“, допълни още Ненков. Той посочи, че няма как да се говори реформи, без да има доверие между потребители и държавата. „Няма как да не отчетем факта, че при всички положения за превозвачите на тежкотоварни превозни средства ще се оскъпи услугата да ползват републиканската мрежа за разлика от сега използваната система с винетки. Трябва да се търси необходимият компромис. Вече започнаха такива разговори“, каза още Ненков. Според него втората причина за отлагане на въвеждането е техническата част на въпроса.   \r\nДеница КИТАНОВА", "date": "2019.07.10", "title": "Александър Ненков, ГЕРБ: Предлагаме отлагане на въвеждането на тол системата с няколко месеца, за да се постигне компромис между потребителите и държавата"}
{"url": "http://www.focus-news.net/news/2019/07/10/2678848/georgi-svilenski-bsp-s-otlaganeto-na-tol-taksite-upravlyavashtite-ne-pokazvat-kak-se-pravi-reforma-a-kak-ne-tryabva-da-se-vavezhda-nova-sistema.html", "text": "С отлагането на тол таксите управляващите не показват как се прави реформа, а как не трябва да се въвежда нова система. Това каза зам.-председателят на ПГ на „БСП за България“ и на Транспортна комисия Георги Свиленски по време дебатите по Закона за пътищата, предаде репортер на  Агенция „Фокус“ . Свиленски благодари на зам.-министър Николай Нанков, че е дошъл на гледането на промените в Закона за пътищата. „Досега три - четири пъти гледаме тол системата и тук представители на МРРБ нямаше. Най-честият представител беше парламентарният секретар. Сега, ще започна подред. Г-н Ненков казва, че това е пътят на реформата. Това не е пътят на реформата. Това, което правите, е пример как не трябва да се прави реформа, как не трябва да се въвежда някаква нова система. Как се губи доверие в обществото, как се губи доверие в бизнеса, как се губи доверие в хората, които трябва да спазват тези закони и хората, които трябва да реализират тази система“, заяви още Свиленски. Той припомни думите на Николай Нанков и на Александър Ненков на 26 юли 2018 г. „Г-н Ненков: „Всяко едно забавяне е в ущърб на системата“, „Давам ви уверение, че цялото усилие и приоритет на правителството е тази система да бъде в сила от 1 януари 2019 г. за леките коли и от 16 август 2019 за останалите“. Какво ни уверихте, г-н Ненков, преди една година? Вие тогава ни излъгахте, заставайки пак на тази трибуна и сега пак от тази трибуна искате още 6 месеца. Следващ цитат: „Колкото повече се бавим, колкото повече се правим на инати и на опозиционери, толкова по-бавно ще влезе тази система и толкова повече приходи ще сме загубили“. Г-н Ненков, кой се прави на инат? Кой се прави на опозиционер днес една година след вашето изказване? БСП ли се прави на опозиционер, БСП ли прави на инат?“, попита още Свиленски.  Зам.-председателят на ПГ на „БСП за България“ попита къде са отишли тези 1 млрд. приходи, които са очаквани за 2019 г. „1 млрд. обещавахте. Г-н Нанков според това на коя седалка се вози в джипа беше от 700 млн. до 1.2 млрд. Неясно как, но в различните предавания говореше различни числа“, допълни още Свиленски. Той цитира и заместник-министър Нанков: „Общественото обсъждане ще приключи през месец септември 2018 г.“. Да де, ама сега сме месец юли 2019 г. Няма обществено обсъждане, няма разговори с превозвачите“, допълни още Свиленски.  \r\nДеница КИТАНОВА", "date": "2019.07.10", "title": "Георги Свиленски, БСП: С отлагането на тол таксите управляващите не показват как се прави реформа, а как не трябва да се въвежда нова система"}
{"url": "http://www.focus-news.net/news/2019/07/10/2678857/kardzhali-zadarzhan-e-36-godishniyat-mazh-obyaven-za-obshtodarzhavno-izdirvane.html", "text": "Задържан е 36-годишният мъж, обявен за общодържавно издирване. Това съобщиха от  ОДМВР-Кърджали . Той е арестуван вчера в Момчилград. Мъжът осуетил полицейска проверка в землището на село Соколино, като избягал с лек автомобил „Сузуки“. Образувано е досъдебно производство.", "date": "2019.07.10", "title": "Кърджали: Задържан е 36-годишният мъж, обявен за общодържавно издирване"}
{"url": "http://www.focus-news.net/news/2019/07/10/2678859/obshtina-kazanlak-zapochna-deynosti-za-premahvane-na-nezakonni-i-opasni-postroyki-v-mestnostta-starite-lozya-i-na-yazovir-koprinka.html", "text": "Община Казанлък започна премахване на незаконни и опасни постройки в местността Старите лозя, северно от квартал „ Изток” и в Язовирното селище на язовир „Копринка”, предаде кореспондент на  Радио „Фокус” . Заместник-кметът Даниела Коева посочи, че още през месец септември 2018 година са стартирани дейности, свързани с установяване на наличието на незаконни сгради и уведомителни процедури спрямо собствениците за съответната незаконна постройка. Издадени са заповеди за доброволното им премахване и след като те не са премахнати в указания срок, което е констатирано със съответен протокол, подлежат на принудително премахване. \r\nПроверката обхваща основно района на местността Старите лозя заради контрола на територии, които са окачествени като рискови от гледна точка на незаконни постройки, както и заради многобройни сигнали, получени от жителите на намиращия се в близост квартал „Изток”.  \r\nСобствениците на имотите в този район притежават по нотариални актове сгради с определена квадратура, които са били разрешавани през годините от 70-та до средата на 80-те години на 20 век по различни постановления на Министерски съвет. Те са с предназначение на вилни сгради, с квадратури от 20 до 35 квадрата. Те имат статут на сгради, но едновременно с вилните сгради в този район има построени много допълнителни постройки – навеси или допълващи основната сграда. Те са отбелязани в протоколите на Общината и са обект на премахване. \r\nКвартал „Старите лозя” е основно населен от цигани, голяма част от които са собственици на имотите и разполагат с нотариални актове. Много малка част са наематели с разрешение на собственика на имота. \r\nПремахва се и една общинска сграда, която се намира в Язовирното селище на язовир „Копринка”. Сградата е с площ около 260 квадрата, стара сграда е, без носеща конструкция, стените и са изградени от кирпич, дървена покривна конструкция, частично нарушена от пожара. Назад в годините сградата е отдавана от Община Казанлък под наем. \r\nТази общинска сграда е построена през 1948 година. Комисия от Общинска администрация е обследвала сградата неколкократно, последно през месец април 2019 година, и я окачествява като създаваща опасност за здравето и живота на хората по отношение на конструктивните проблеми, които има към момента. Основна част от тях са в следствие на пожар, който е унищожил част от дървената покривна конструкция.  \r\nСлед обследване на комисията и внесен доклад с решение на Общинския съвет в Казанлък, Община Казанлък пристъпва към нейното премахване.  \r\nСлавяна ГАЙДАРОВА", "date": "2019.07.10", "title": "Община Казанлък започна дейности за премахване на незаконни и опасни постройки в местността Старите лозя и на язовир „Копринка”"}
{"url": "http://www.focus-news.net/news/2019/07/10/2678861/burgas-pevetsat-miro-shte-iznese-kontsert-na-ostrov-sveta-anastasiya-na-3-avgust.html", "text": "Певецът Миро ще изнесе концерт на остров Света Анастасия на 3 август. Това съобщиха от пресцентъра на  Община Бургас . Носителят на много награди и любимец на публиката артист ще зарадва всички ценители на българската музика на сцената на острова.  \r\nОтпътуването към остров Света Анастасия от „Магазия 1“ е в 20.00 часа, а началото на концерта е в 21.00 часа. Цената на билет за концерта с включен транспорт е 39 лева. Билети се продават в Туристическите информационни центрове – Часовник, Автогара \"Юг\" и \"Магазия 1\". За информация и предварителна резервации: телефон 0882 004 124.", "date": "2019.07.10", "title": "Бургас: Певецът Миро ще изнесе концерт на остров Света Анастасия на 3 август"}
{"url": "http://www.focus-news.net/news/2019/07/10/2678862/vasil-madolev-park-za-tantsuvashti-mechki-belitsa-ot-edna-sedmitsa-se-useshta-zasilvane-na-turisticheskiya-potok-kam-parka.html", "text": "От една седмица се усеща засилване на туристическия поток към Парка за танцуващи мечки в Белица. Това каза за  Радио „Фокус“ - Пирин  Васил Мадолев, ръководител на екип в парка. По думите му самият парк, включващ абсолютно всичко с паркинги и алеи за посетители, е на площ около 120 дка, но самата площ, която обитават мечките, е около 87 дка, като цялата площ е разделена на 7 сектора с различна форма и големина, а има предвидени и 3 малки сектора, в които държат болни мечки.  \r\nТой уточни, че в парка работят 6 гледачи, 1 ръководител и 1 управител, обаче в момента има още двама нови гледачи, тъй като обемът на работа се увеличава. Мадолев добави, че имат трима гида и всеки момент очакват да започне работа още един, поради засиления туристопоток. Той отбеляза, че ветеринарите са на повикване и има един ветеринар към момента, който идва само когато трябва, а за по-сложни и специални случаи работят с клиника в София, от която изпращат човек. „През първите години, когато мечките имаха проблем със зъбите, веднъж годишно организираме медицински прегледи. Сега вече понамалихме това темпо, обаче сега поради напредналата възраст доста от мечките имат проблем с очите. Имахме идея през май да направим преглед на 6 мечки, за които имаме съмнения, че не виждат добре и още докато е в по-начален стадий да коригираме проблемите. Дори имахме идея на една от мечките да поставим леща като при хората и да видим какъв ще е ефекта и дали няма мечката да си я махне с лапа“, коментира Васил Мадолев. Той посочи, че по различни причини не са успели да организират всички специалисти от България и Германия, а сега няма как да го направят през горещите летни месеци, но все още обмислят да направят този преглед през септември-октомври. \r\nНатали СТЕФАНОВА", "date": "2019.07.10", "title": "Васил Мадолев, Парк за танцуващи мечки - Белица: От една седмица се усеща засилване на туристическия поток към парка"}
{"url": "http://www.focus-news.net/news/2019/07/10/2678846/ministar-desislava-taneva-afrikanskata-chuma-po-svinete-e-izklyuchitelno-ostro-i-barzo-razprostranyavashto-se-zabolyavane-apelirame-za-striktno-izpalnenie-na-merkite-za-preventsiya.html", "text": "Африканската чума по свинете е изключително остро и бързо разпространяващо се заболяване с тежки икономически последици, апелираме за стриктно изпълнение на мерките за превенция. Това каза министърът на земеделието, храните и горите  Десислава Танева след днешното заседание на Министерския съвет във връзка със заболяването, предаде репортер на  Агенция „Фокус“ . Танева съобщи, че предвид епизоотичната обстановка с африканската чума по свинете правителството е отпуснало 3,7 млн лв. за финансиране на мерки за справяне с болестта. „Вчера бяха регистрирани нови 6 огнища на заболяването тип „заден двор“ въз основа на откритото огнище в предходния ден по повод надзора, който се извършва в 3-километровата зона. Вирусът беше много навреме хванат, още преди проява на клинични признаци, което означава, че заразяването е станало в много кратък период преди откриването му“, заяви Танева. „Африканската чума по свинете е изключително остро и бързо разпространяващо се с много тежки икономически последици заболяване. То влезе за първи път в България през април 2018 г. Пикът на това заболяване е пролетно-летния сезон. Няма открита ваксина, няма лечение. Единствената възможност за ограничаване и изключване на заболяването от нашата територия са превенционните мерки и евтаназирането на заболелите животни“, обясни земеделският министър.  \r\nПо думите ѝ отпуснатите средства ще бъдат предоставени на БАБХ за дезинфекция по ГКПП-тата и в населените места, където е открито заболяването. Парите ще се използват и за поемане на разходите за пробите и осигуряване на тяхната биосигурност, както и за отстрелване на диви животни и свине в задни дворове.  \r\n„Извън това продължава и информационната кампания до всеки заден двор в Северна България, особено в дунавските общини, където е най-голям рискът“, отбеляза министър Танев. \r\nТя посочи, че всеки човек, минал през заразена зона е потенциален преносител на вируса и апелира към изключително стриктно изпълнение на мерките за превенция.", "date": "2019.07.10", "title": "Министър Десислава Танева: Африканската чума по свинете е изключително остро и бързо разпространяващо се заболяване, апелираме за стриктно изпълнение на мерките за превенция"}
{"url": "http://www.focus-news.net/news/2019/07/10/2678854/pravitelstvoto-dade-mandat-na-ministara-na-otbranata-da-podpishe-dogovor-za-dostavka-na-iztrebiteli-f-16-i-neobhodimoto-oborudvane.html", "text": "Правителството даде мандат на министъра на отбраната да подпише договор за доставка на изтребители F-16 и необходимото оборудване. Това каза заместник-министърът на отбраната Атанас Запрянов на брифинг след днешното заседание на Министерския съвет, предаде репортер на  Агенция „Фокус“ .  \r\nДнес Министерският съвет прие доклада изготвен от преговорните екипи и даде мандат на министъра на отбраната да подпише четири договора: един за самолет F-16, Блок 70 с допълнително оборудване, вторият договор касае бойни припаси за самолета, третият – ракетите въздух-въздух, последният договор касае доставката на система за визуализация, наблюдение и управление“, обясни той. Запрянов посочи, че в рамките на четири документа ще бъдат изпълнени всички изисквания по доставянето на пакетна система F-16, Блок 70 с необходимото оборудване за обучение и въоръжение. „Общата цена в четирите пакета е 1,256 млрд. долара“, заяви Запрянов. В същото време има нотификация в Държавния департамент и се намираме в процедура Конгреса на САЩ да поеме около 60 млн. долара допълнително.", "date": "2019.07.10", "title": "Правителството даде мандат на министъра на отбраната да подпише договор за доставка на изтребители F-16 и необходимото оборудване"}
{"url": "http://www.focus-news.net/news/2019/07/10/2678864/burgas-v-ekspotsentar-flora-shte-se-sastoi-kontsert-posveten-na-120-godini-ot-rozhdenieto-na-pancho-vladigerov.html", "text": "В Експоцентър „Флора“ ще се състои концерт, посветен на 120 години от рождението на Панчо Владигеров. Това съобщиха от пресцентъра на  Община Бургас . „Класическо и автентично“ е мотото на концерта. Програмата е съставена изцяло от творби на големия български композитор. Събитието ще се проведе на 18 юли от 19.00 часа в Експоцентър „Флора“. В изпълнение на Милена Вълева – цигулка, и Александър Колев – пиано, ще прозвучат авторски транскрипции на „Български танци“, „Класично и романтично“ и „Бурлеска“, а любимата на много поколения „Песен“ из „Българска сюита“ ще бъде поднесена от младата 13-годишна цигуларка Ива Маринова.  \r\nПроектът се осъществява с финансовата подкрепа на Община Бургас. Входът е свободен.", "date": "2019.07.10", "title": "Бургас: В Експоцентър „Флора“ ще се състои концерт, посветен на 120 години от рождението на Панчо Владигеров"}
{"url": "http://www.focus-news.net/news/2019/07/10/2678865/kardzhali-620-parvoklasnitsi-sa-zapisani-za-novata-uchebna-2019-2020-godina-v-23-uchilishta-na-obshtinata.html", "text": "620 първокласници са записани за новата учебна 2019-2020 година в 23 училища на общината. Това съобщи за  Радио „Фокус“  Веселина Тихомирова, заместник-кмет по образованието, културата и здравеопазването на община Кърджали. „Вече имаме  подадени данни за около 620 първокласници. За наесен към платформата на така наречения списък „Образец 2“ директорите на училищата ще подадат данни за крайния брой на приетите първокласници“. Това са данните за момента, но те не са окончателни, обясни Веселина Тихомирова и добави, че до септември се очаква да има размествания по различните училища. „Има движение в списъците. Примерно някое дете, прието в училище „x“, може в началото на учебната година, по една или друга причина, да се наложи да посещава по-близкото училище или това, което е по-удобно за родителите да вземат децата си. Знаете, в първи клас децата все още не са много самостоятелни. Така че към 20-ти септември ще имаме вече окончателния брой на приетите деца в първи клас. Те са записани, но ще има движение и преместване“, допълни още Веселина Тихомирова.  \r\nДарина ДЕЕНИЧИНА", "date": "2019.07.10", "title": "Кърджали: 620 първокласници са записани за новата учебна 2019-2020 година в 23 училища на общината"}
{"url": "http://www.focus-news.net/news/2019/07/10/2678863/a1-on-gotse-delchev-ne-tryabva-da-razdelya-smyata-ot-formatsiyata-obedineni-za-makedoniya.html", "text": "Според македонската партия „Обединени за Македония“, фигурата на Гоце Делчев не бива да разделя Скопие и София, това съобщава македонската телевизия  A1 on , от където публикуват съобщението на формацията. \r\n„Горещо е лятото за Република Северна Македония и Република България. Комисията за исторически въпроси от двете страни дебатира за отделни личности и дати. „Обединени за Македония“ призовава за конструктивност, основаваща се на Договора за приятелство, добросъседство и сътрудничество между Македония и България“, заявяват от формацията.  \r\n„Целта на договора е да се развива приятелството и сътрудничеството. Колко сме постигнали по тази точка? За всички революционери има архиви, документи и писма, написани и публикувани“, добавят от партията.  \r\n„Вместо постоянно да спорим за миналото, трябва да погледнем критично към съвремието и планираме бъдещето. Вместо да се концентрираме върху сегашните проекти и общото бъдеще, ние се фокусираме само и единствено върху миналото“, категорични са от „Обединени за Македония“. \r\n„Нека погледнем обективно на един факт – в 21 век, двете столици се намират на разстояние само 240 километра, което се пропътува за четири часа с автомобил. Това улеснява така нужната комуникация. Нека се концентрираме върху междусъседските взаимоотношения и заедно да градим бъдещето за нашите младежи, икономика, инфраструктура, култура, а паралелно да текат дебатите, но подкрепени от факти“, пишат още от партията.  \r\n„Нека това е нашият приоритет. Да се осъзнаем, да комуникираме, да дружим и да се сближаваме. Да изградим мост. С изграждането на моста на приятелството, сами, по естествено път ще осъзнаем и истинското минало, незасенчено от пропагандата и псевдоисториците“, уверяват от формацията.    Цанко Цолов", "date": "2019.07.10", "title": "A1 on: Гоце Делчев не трябва да разделя, смята от формацията „Обединени за Македония“"}
{"url": "http://www.focus-news.net/news/2019/07/10/2678858/minsitar-krasimir-karakachanov-tsenata-koyato-balgariya-shte-plati-za-f-16-shte-e-pod-12-mlrd-dolara.html", "text": "Цената, която България ще плати за F-16, ще е под 1,2 млрд. долара. Това каза министърът на отбраната Красимир Каракачанов след заседание на Министерски съвет, предаде репортер на   „Агенция „Фокус“ . По време на брифинга стана ясно, че общата цена в четирите пакета за изтребителите и оборудването е 1,256 млрд. долара, но се намираме в процедура Конгресът на САЩ да поеме около 60 млн. долара допълнително. „Ако тези приблизително 60 млн. бъдат одобрени от американския конгрес, реално цената, която ще заплати България ще падне с милиони долари. Което на практика ще доведе до една цена под 1,2 млрд долара“, заяви военният министър. Всички 8 самолета трябва да бъдат доставени до 2023 г. В цената е включено и наземното оборудване. Следващата седмица офертата ще бъде обсъдена в Комисията по отбрана, а след това процедурата ще бъде придвижена и към пленарната зала. \r\n„Най-после се случи една дългогодишна мечта на военно-въздушните сили, които ги поставя на равностойно стъпало с нашите партньори от Алианса – да придобият самочувствие, че притежават нещо съвременно и актуално. Имам уверение от министър-председателя, че приключването на проекта на военно-въздушните сили няма да спре преговорните процеси за другите два проекта за бойната машина и също така проекта на военно-морските сили. Така че се надявам скоро време да имаме добри новини и за тях“, заяви началникът на отбраната ген. Андрей Боцев. \r\nС придобиването на нов боен самолет, ние придобиваме нови качествени бойни способности, повишаваме оперативната си съвместимост с НАТО и не на последно място, самочувствието на българския пилот – той ще се чувства като равностоен партньор, заяви ген. Петьо Мирчев - заместник-командир на Военновъздушните сили. „Една дългогодишна мечта за военно-въздушните сили е на път да се осъществи“, допълни той.", "date": "2019.07.10", "title": "Министър Красимир Каракачанов: Цената, която България ще плати за F-16, ще е под 1,2 млрд. долара"}
{"url": "http://www.focus-news.net/news/2019/07/10/2678866/dobrich-os-na-bchk-e-razrabotil-programa-za-rabota-s-detsa-i-mladezhi-za-predotvratyavane-na-vodniya-travmatizam-pod-nadslov-priyateli-s-vodata.html", "text": "Областният съвет на Български червен кръст (ОС на БЧК) в Добрич е разработил програма за работа с деца и младежи за предотвратяване на водния травматизъм под надслов „Приятели с водата“. Това съобщи Добрин Тодоров, ръководител на Водно-спасителната служба в добруджанския град, предаде кореспондент на  Радио „Фокус” – Варна . Според специалиста главната цел на програмата е да повиши информираността на подрастващите и те да се научат да контактуват безопасно с водата. Това включва не само морския плаж, но и вътрешните водоеми, зоните в дома и около него. Друг приоритет е децата да развият качества за плуване и дори да се научат да оказват първа помощ при воден инцидент. Подобно обучение развива водно-спасителната култура на деца и младежи и им дава база за включване в един по-следващ етап в курсовете на БЧК за водни спасители в три степени – начална, за басейни и открити водни площи. Обучението е организирано под формата на интерактивни методи – симулации, игри и беседи по темата. ОС на БЧК е отворен за сътрудничество с летни детски клубове в града, като предоставя теоретичната част чрез лектори. Необходимо е клубовете да разполагат с доброволци със сертификат за водни спасители, които да осъществят практическата част. Курсът е организиран в 8 срещи, всяка с продължителност 4 часа на басейна в комплекс „Хиподрума“, един път седмично. „Искам да подчертая, че един от основните приоритети в направлението на превенцията на водния травматизъм е работата с деца. През последните години БЧК разработи още две програми. Това са „Дръж под око“, насочена към родители и техните деца, и „Водно-спасителен минимум“, насочена към деца от 1-ви до 12-ти клас. Тази програма запознава подрастващите с основните опасности при къпане и плуване и как се оказва първа, долекарска помощ“, каза Добрин Тодоров. Днес започва първата съвместна програма на ОС на БЧК и Лятна детска академия „Джуниър“ за превенция на водния травматизъм. Първата тема е „Основни правила за водна безопасност“.  \r\nЖулиета НИКОЛОВА", "date": "2019.07.10", "title": "Добрич: ОС на БЧК е разработил програма за работа с деца и младежи за предотвратяване на водния травматизъм под надслов „Приятели с водата“"}
{"url": "http://www.focus-news.net/news/2019/07/10/2678868/toni-kalushkova-happy-mums-podkrepata-koyato-obshtina-veliko-tarnovo-ni-okazva-doprinasya-mnogo-za-uspeha-na-savmestnite-ni-sabitiya.html", "text": "Вече 10 години Община Велико Търново подкрепя активно организацията Happy mums. Това допринася много за популяризирането и успеха на всички съвместни събития и инициативи. Това каза в ефира на  Радио „Фокус“ – Велико Търново  Тони Калушкова, основател и управител на фондацията. Тя припомни, че основната мисия на Happy mums е да подпомагат младите семейства, както в процеса преди раждането на децата им, така и в първите години на отглеждането. „Главната мотивация да правим всичко това са точно семействата – майките, бебетата, жените, на които предстои да станат майки. Нашата мисия е да споделяме с тях информация, която е научно обоснована и да им даваме мотивация, че наистина могат да се справят, защото съществуват твърде много митове, които стресират жените, плашат ги“, коментира още Тони Калушкова. Тя благодари на кмета на Велико Търново инж. Даниел Панов и цялата Община за подкрепата, която оказват непрестанно, както и на РЗИ – Велико Търново, които също участват активно в проявите. „Раждаемостта намалява в последните години, а и възрастта за първо дете се увеличава. Страхът от раждането не е основна причина за това. Има и други фактори, сред които и икономически, но ние помагаме на семействата да влязат в новата си роля на родители и да не се притесняват от нея“, каза още Тони Калушкова. \r\nСледващата масова проява на организацията ще е през август, когато традиционно в града се организира Седмица на кърменето. В рамките ѝ бъдещите и младите майки научават митовете и реалните факти за процеса. \r\nЛуиза ТРАНЧЕВА", "date": "2019.07.10", "title": "Тони Калушкова, Happy mums: Подкрепата, която Община Велико Търново ни оказва допринася много за успеха на съвместните ни събития"}
{"url": "http://www.focus-news.net/news/2019/07/10/2678869/pravitelstvoto-otpuska-125-mln-lv-za-finansirane-na-proekti-po-fond-nauchni-izsledvaniya.html", "text": "Правителството отпуска 12,5 млн. лв. за финансиране на проекти по Фонд „Научни изследвания“. Това обяви министърът на образованието и науката Красимир Вълчев на брифинг след заседанието на Министерския съвет, предаде репортер на  Агенция „Фокус“ . Вълчев отбеляза, че за конкурсно проектно финансиране чрез утвърдения бюджет на МОН са планирани 15 млн. лв., с които ще бъде платено изпълняването на проектите, започнали в предишни години, тъй като по-голямата част от проектите, които финансира Фонд „Научни изследвания“ са многогодишни. „От тези 12,5 млн. лв. 2 млн. лв също ще отидат за проекти, които вече са стартирали. 8 млн. лв. ще бъдат разходвани за финансиране на проекти в приоритетни научни направления, 800 хил. лв. ще отидат за финансиране на проекти на млади учени и постдокторани, 400 хил. лв. за проекти за научно периодика и 800 хил. лв. за нови проекти за двустранно сътрудничество и за международния проект Era.Net“, обясни образователният министър. \r\nФинансирането по Фонд „Научни изследвания“ е на конкурсен принцип, кандидатства се и се одобряват само тези проекти, които са класирани в най-високата част, най-добрите от тях, тоест се финансират висококачествени научни изследвания, коментира председателят на Българската академия на науките (БАН) акад. Юлиан Ревалски. Той открои като важен елемент международното сътрудничество. „Ако България иска да се впише в европейското изследователско пространство, това сътрудничество трябва да се активизира“. Той уточни, че финансирането е за цялата научна общност в България както за висшите училища, така и за БАН.", "date": "2019.07.10", "title": "Правителството отпуска 12,5 млн. лв. за финансиране на проекти по Фонд „Научни изследвания“"}
{"url": "http://www.focus-news.net/news/2019/07/10/2678870/predsedatelyat-na-komisiyata-po-obrazovanieto-i-naukata-v-narodnoto-sabranie-milena-damyanova-shte-nagradi-nay-dobrata-kulturna-institutsiya.html", "text": "Председателят на Комисията по образованието и науката Милена Дамянова ще връчи наградата на комисията „Училището в музея, музеят в училището“. Това съобщиха от пресцентъра на  Народното събрание . Церемонията по награждаването ще се състои на 12 юли 2019 г. от 10.30 часа в зала \"Запад\" на Народното събрание.  \r\nЗа приза са номинирани три културни институции – Национален музей „Васил Левски“ – град Карлово, Специализиран музей за резбарско и зографско изкуство – град Трявна и Художествена галерия – град Добрич. Общо 15 културни институции кандидатстваха за тазгодишната награда.  \r\nНаградата „Училището в музея, музеят в училището” беше учредена от Комисията по образованието и науката през март по инициатива на председателя Милена Дамянова. Това е първата награда, която се учредява от Народното събрание и в частност от Комисията по образованието и науката. Призът е за културни институции, реализирали образователни програми съвместно с училища и детски градини. Целта е да се насърчава връзката между културните и образователните институции – музеите и галериите да се превърнат в \"живи\" класни стаи, изследователски лаборатории, дискусионни клубове, като по този начин се провокира естественото любопитство и се подпомагат познавателните процеси у децата.  \r\nНосителят на тазгодишната награда ще получи 1000 лв., грамота и книги, посветени на 140-годишнината от Учредителното събрание.", "date": "2019.07.10", "title": "Председателят на Комисията по образованието и науката в Народното събрание Милена Дамянова ще награди най-добрата културна институция"}
{"url": "http://www.focus-news.net/news/2019/07/10/2678871/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на пункта. Движението от и за граничния пункт се осъществява без проблеми, пътните настилки са мокри. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.07.10", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/07/10/2678874/zapochvat-nominatsiite-za-evropeyskite-nagradi-za-kulturno-nasledstvo.html", "text": "Започват номинациите за Европейските награди за културно наследство. Това съобщиха от пресцентъра на  Столична община . Наградите „Europa Nostra“ са най-високата оценка в областта на опазването на културното наследство. Те се присъждат за изключителни консервационни проекти, иновативни изследвания, отдаденост в областта на опазване на културното наследство на професионалисти и доброволци, инициативи в сферата на образованието и обучението. В следващите две издания ще бъдат присъдени две нови специални награди „ILUCIDARE“ за иновации и дипломация за опазването на културното наследство в Европа.  \r\nМожете да изпратите своята номинация или да номинирате свой проект до 1 октомври 2019 г. Повече информация е публикувана  .", "date": "2019.07.10", "title": "Започват номинациите за Европейските награди за културно наследство"}
{"url": "http://www.focus-news.net/news/2019/07/10/2678873/pregled-na-mezhdunarodnite-novini-do-1300-chasa-agentsiya-fokus.html", "text": "Турция обяви в сряда, че смята да продължи своите сондажи във водите край Кипър въпреки търканията, което това поради с ЕС, от където определиха действията на Анкара като „нелегални“, предава  AFP . \r\nOткриването на големи залежи на газ в Източното Средиземноморие предизвика напрежение между Република Кипър и Турция, от където миналата седмица изпратиха втори кораб, който да извършва сондажи за газ и нефт в региона.  \r\n„Сондажите на нашия кораб „Явуз“ са легални и легитимни“, заявиха от турското външно министерство в сряда. „Отхвърляме мнението на ЕС и Гърция, които определиха нашите действия като „нелегални“. \r\nАгенцията припомня, че през месец май корабът „Фатих“ бе пратен в изключителната икономическа зона на Кипър, а наскоро „Явуз“ навлезе в региона в търсене на нефт и газ. ЕС определи действията на Анкара като „неприемлива ескалация“, а от Европейския съвет заплашиха с ответни мерки.  \r\n***  Във Венецуела има руски войници, които подкрепят режима на Николас Мадуро, това обяви главнокомандващия на Южната част на американските военни сили Крейг Фулър, предава  Интерфакс .  \r\nВъв вторник, по време на изслушване в Комитета за въоръжените сили към Сената на САЩ, Фулър заяви, че „във Венецуела има руски военни части и руски военни съветници, които подкрепят режима на Мадуро“. Това е отговор на думите на руския президент Владимир Путин в интервю за „Файненшъл Таймс“, в рамките на което държавният глава отрече да има руски части в южноамериканската държава.  \r\n***  Френското министерство на отбраната разкри в сряда, че ракети, принадлежащи на армията на страната са били открити в база, използвана от бойците на Халифа Хафтар, предава  AFP .  \r\nСпоред Париж, американските ракети „Джавелин“, които са открити в лагер южно от Триполи, са били дадени на френските сили в региона от САЩ, но са дефектни и предназначени да бъдат унищожени. „Те не са били прехвърлени от нас към местните бойци“, категорични са от ведомството.  \r\nВ момента Хафтар води бойни действия за превземане на столицата на страната, която е контролирана от признатото от ООН местно правителство. \r\n***  Техеран приветства усилията на Франция да спаси иранското ядрено споразумение от 2015 г., това заяви говорителят на външното министерство на близкоизточната страна в сряда, предава  Reuters . Съобщението е на фона на посещение на висши френски дипломати и представители на президента Еманюел Макрон в Техеран, които целят да избегнат покачване на напрежението.  \r\nВ понеделник Иран заплаши да възстанови активността на свои системи и пристъпи до обогатяването на уран до 20%, стъпка, която ще отдалечи страната от ядреното споразумение още повече.  \r\nГоворителят на иранското МВнР Абас Мусави е заявил, че приветства „ролята на Франция в намаляването на напрежението и прилагането на споразумението\". \r\n***  Делегацията на сръбското военно ведомство, водена от министъра Александър Вулин, не бе допусната на територията на Косово, това съобщава сръбската информационна агенция  Tanjug . Целта на Вулин бе посещение на клиничния център в Косовска Митровица. В съобщение от кабинета на министъра се казва, че на искането на разрешение за посещение на центъра в доминирания от сърби град в Косово, той е получил отговор, според който „на желанието му не може да бъде отговорено положително“.  \r\nСръбският политик обяви, че това е доказателство, което „още веднъж показва лъжите на Рамуш Харадинай“, имайки предвид думите на косовския премиер, който по-рано определи като фалшиви новини данните, че сръбски политици не се допускат на територията на Северно Косово. \r\n***  Американският президент Доналд Тръмп нарече британския посланик във Вашингтон Ким Дарох „много глупав човек“ и „надут глупак“, пише британският вестник  Telegraph . \r\nКато част от невероятен критицизъм от страна на Белия дом към Дарох, Тръмп засегна и британския премиер Тереза Мей, като заяви: „казах й как да се оправи с Брекзит, но тя избра своя собствен глупак път“, който според президента е завършил с „катастрофа“.  \r\n„Чалнатият посланик, който Великобритания натресе на САЩ не е човек, от който сме очаровани, много глупав човек. По-добре е той да говори със своята страна и премиера Тереза Мей относно Брекзит без да се засяга от моите критики относно това как се разви (излизането на Лондон от ЕС – бел. прев.). Казах на Тереза Мей как да го направи, но тя пое по своя глупав път  и не успя да го свърши. Каква катастрофа! Не познавам посланика, но ми казаха, че е надут глупак. Кажете му, че САЩ в момента имат най-добрата икономика и армия в Света и те вървят само напред. Благодаря, г-н. президент“, се казва в съобщението на Тръмп в социалната мрежа „Туитър“.  \r\n***  Селскостопанските култури вече чувстват ефекта на продължаващата в източната част на Германия суша, но какво се отнася до личните запаси от питейна вода? Експерти разкриват какво може да се направи за справяне с проблема, това пише германската редакция на  The Local .  \r\nПускаш кранчето и нищо не потича. В Германия хората са свикнали причината за това да бъде спукана тръба или ремонт. Но при второ сухо лято поред – и това на фона на рекордно високите температури през юни, райони като Лузтания в източногерманския регион Бранденбург може да се сблъскат с проблем. Ако продължава да вали толкова малко, има опасност водните запаси да намалеят до опасни нива.  \r\n„До сега притеснението за вода не беше проблем за нас“, заяви Йорг Рехенберг, експерт към Федералната агенция за околната среда.  \r\nСитуацията не може да бъде пренебрегвана, пишат от редакцията на изданието – реките Елба и Одър, които преминават през източните части на страна, са с толкова непълноводни дори преди началото на лятото, че пясъка и камъните по дъното вече се виждат. В началото на юли вече не е възможен трафикът по Елба в Дрезден, защото реката е загубила 50 сантиметра от нивото си за три дни. \r\nВ същото време сушата причинява проблеми и в земеделието. „Дори не можем да орем, защото околните села ще бъдат покрити с прах“, заяви фермерът Карстен Итнер пред вестник BILD. Земеделската земя е изсъхнала в дълбочина от два метра, добавят от изданието.  \r\nСпоред Рехенберг, хората трябва да предприемат мерки за ограничаване на ползването, каквито например са икономичните тоалетни казанчета, както и вземането на душ вместо вана. Все още никой в Германия не очаква питейната вода да стане лукс, но ако сушата продължи, това ще окаже огромен негативен ефект върху посевите.  \r\n***  По предложение на Министерството на външните работи в Скопие, на правителствено заседание в югозападната ни съседка бе представена информация относно първите постижения на общата комисия на България и Северна Македония, която е създадена по член 12 от Договора за приятелство, добросъседство и сътрудничество, пише македонското издание  “Нова Македония“ .  \r\nОбявени са данни, според които София и Скопие са разгледали докладите на Общата експертна комисия за исторически и образователни въпроси и предложенията към правителствата, които тя е отправила. Съгласно данните на вестника са постигналите следните решение: \r\n\"Прието е заедно да се почита паметта на общи исторически фигури, каквито са св. св. Кирил и Методий, св. Климент Охридски, св. Наум и цар Самуил. Двете страни са се съгласили в най-кратък възможен срок да обявят дати, на които да се провежда общо почитане на тяхната памет. При всяко общо честване е нужно да се съобщава ясно историческата истина за общата история\" – се казва в изявлението на Правителството.  \r\nСъщо така са съгласувани общите принципи за учебните по история за пети клас в България и шести клас в Северна Македония, които засягат праистория и Античност. Решението относно средновековния период ще бъде взето до края на 2019 г.  \r\n„Общата експертна комисия за исторически и образователни въпроси реши да ускори своята дейност по въпросите за нашата обща история (които засягат Гоце Делчев, Илиндеско-преображенското въстание) и да настоява да се постигат реални резултати до края на годината що се отнася до съгласуването на учебниците\", съобщават още от Скопие.  \r\n***  САЩ целят да формират международна коалиция, която да гарантира свободата на плаване в стратегическите води на Персийския залив, съобщава  AFP , като се позовава на изказване на висш американски генерал. \r\nАгенцията припомня, че напрежението в региона, през който се пренасят около 1/3 от световния нефт, се покачи в последните няколко седмици, като САЩ обвиниха Иран за случилите се няколко нападения над петролни танкери в Залива. Няколко дни след тези събития от Техеран съобщиха, че са свалили американски дрон в региона.  \r\nПо думите на генерал Джоузеф Дънфорд, в момента Пентагона води преговори с „няколко държави, за да проверим дали може да сформираме коалиция, която да гарантира за свободата на корабоплаването едновременно в Ормузкия и Бабелмандебския проток. Според американския военен, който изпълнява длъжността на председател на съвета на началник-щабовете на САЩ, „в следващите няколко седмици ще разберем кои държави имат политическата воля да подкрепят нашата инициатива, след което ще започнем работа директно с техните армии, за да стане ясно какви са конкретните военни възможности“.  \r\n***", "date": "2019.07.10", "title": "Преглед на международните новини до 13:00 часа (Агенция \"Фокус\")"}
{"url": "http://www.focus-news.net/news/2019/07/10/2678877/dobrich-varnenski-avtori-predstavyat-izlozhba-malak-format-v-hudozhestvenata-galeriya.html", "text": "Варненски автори представят изложба „Малък формат“ в Художествената галерия в Добрич, предаде кореспондентът на  Радио „Фокус” – Варна . Изложбата включва живопис, графика и рисунки, създадени през последните години. Групата на варненските художници се сформира през 1923 г., като нейни членове са били Кирил Шиваров, Марио Жеков, Георги Велчев. През 1943 г. се учредява Дружество на варненските художници с председател Стефан Гадуларов. На 16 март 1947 г. се свиква учредително събрание и се създава група, която е част от Съюза на варненските художници, а неин председател е скоро завърналият се от Русия Янко Маринов, по чието време се създава Градска художествена галерия. В групата влиза и Константин Щъркелов, който е направил първото финансово дарение за създаване на галерията. През 80-те години на миналия век във варненската група се включват изявени художници, получили академично образование. По това време председател е Стоимен Стоилов, а сред членовете са Ванко Урумов, Милко Божков, Петьо Маринов и други художници. Групата е инициатор на Първото международно графично биенале, в което през годините са участвали едни от най-известните автори в областта на графиката от цял свят. Към днешна дата Групата на варненските художници наброява над 150 членове, голяма част от които са млади автори. Официалното откриване на изложбата е утре – 11 юли, в 17,30 часа.  \r\n Жулиета НИКОЛОВА", "date": "2019.07.10", "title": "Добрич: Варненски автори представят изложба „Малък формат“ в Художествената галерия"}
{"url": "http://www.focus-news.net/news/2019/07/10/2678876/gd-granichna-politsiya-intenziven-e-trafikat-na-gkpp-kalotina-gkpp-kulata-i-gkpp-makaza.html", "text": "Интензивен е трафикът на ГКПП „Калотина“, ГКПП „Кулата“ и ГКПП „Маказа“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На българо-сръбската граница трафикът е интензивен на вход на ГКПП „Калотина“. На българо-гръцката граница трафикът е интензивен на ГКПП „Кулата“ за леки и товарни автомобили на изход и на ГКПП „Маказа“ на изход за леки автомобили. На българо-турската, българо-румънската и на границата със Северна Македония трафикът е нормален на всички гранични контролно-пропускателни пунктове.", "date": "2019.07.10", "title": "ГД „Гранична полиция“: Интензивен е трафикът на ГКПП „Калотина“, ГКПП „Кулата“ и ГКПП „Маказа“"}
{"url": "http://www.focus-news.net/news/2019/07/10/2678879/varna-tri-obekta-v-obshtinata-i-kurorta-zlatni-pyasatsi-sa-zapechatani-ot-danachnite-zaradi-neizdavane-na-kasovi-belezhki.html", "text": "При извършване на контролна покупка в магазин за продажба на касови апарати и консумативи за тях във Варна, на „тайните клиенти“ от приходната агенция не е издадена касова бележка. За това нарушение на данъчния закон обектът е запечатан за срок от 14 дни. Това съобщават от пресцентъра на  Националната агенция по приходите в града . По време на проверките е установено, че център за СПА процедури на Златни пясъци и увеселителен парк във Варна също нарушават регистрирането и отчитането на продажбите чрез фискални устройства. И двата обекта са запечатани от варненските данъчни за срок от 14 дни.  \r\nОт НАП - Варна отново напомнят на търговците, че освен налагането на глоби, когато се установят нарушения, свързани с липса на касови апарати или издадени касови бележки, инспекторите на НАП запечатват търговските обекти, допуснали нарушенията, за срок до 1 месец. През тази година в наблюдението за отчитане на приходи могат да се включат и жителите и гостите на Северното Черноморие. За тази цел е необходимо да са изтеглили на телефоните си мобилното приложение на НАП, което позволява сканиране на QR кода на всяка касова бележка и проверка за това дали е регистрирана на сървърите на приходната агенция.", "date": "2019.07.10", "title": "Варна: Три обекта в общината и курорта Златни пясъци са запечатани от данъчните заради неиздаване на касови бележки"}
{"url": "http://www.focus-news.net/news/2019/07/10/2678878/stara-zagora-40-godishen-mazh-e-osaden-za-zakana-s-ubiystvo-i-poboy-na-zhena-v-usloviyata-na-domashno-nasilie.html", "text": "40-годишен мъж е осъден за закана с убийство и побой на жена в условията на домашно насилие. Това съобщиха от пресцентъра на  Апелативна прокуратура - Пловдив . По споразумение на Районна прокуратура - Стара Загора е осъден мъж с инициали Ч.С. (на 40 г.) за това, че в периода от 1 март 2019 г. до 2 март 2019 г. в град Стара Загора противозаконно е лишил от свобода 36-годишна жена, като я държал заключена и вързана със сизал за китката на ръката, против волята ѝ в къща в Стара Загора, като деянието е извършено в условията на домашно насилие и за това, че на 1 март 2019 г. в град Стара Загора се е заканил с убийство на същата жена, като използвал думите “с ножа ще те убия, ще почна с ножа да те режа и няма да гледам къде те режа“ и това заканване е възбудило основателен страх за осъществяването му, като деянието е извършено в условията на домашно насилие и за това, че на 1 март 2019 г. в Стара Загора е причинил на 36-годишната жена лека телесна повреда, изразяваща се в контузия на лицето, главата, гръдния кош и крайниците, мозъчно сътресение, разкъсно-контузни рани по главата, кръвонасядания и отоци по рамото и др., причинили временно разстройство на здравето извън случаите на чл. 128 от НК и чл.129 от НК, неопасно за живота, като деянието е извършено в условията на домашно насилие. Ч.С. и пострадалата 36-годишна жена са съжителствали на съпружески начала.  \r\nРайонен съд - Стара Загора е наложил на Ч.С. наказание от осем месеца „лишаване от свобода“  при първоначален „общ“ режим. \r\nСпоразумението между Районна прокуратура - Стара Загора и обвиняемия е одобрено от Районен съд - Стара Загора, не подлежи на протест и обжалване и е влязло в сила.", "date": "2019.07.10", "title": "Стара Загора: 40-годишен мъж е осъден за закана с убийство и побой на жена в условията на домашно насилие"}
{"url": "http://www.focus-news.net/news/2019/07/10/2678860/ministar-emil-karanikolov-osven-che-voennovazdushnite-sili-na-balgariya-shte-pridobiyat-novi-i-kachestveni-samoleti-balgariya-zapochna-razvitieto-na-samoletniya-sektor.html", "text": "Освен че Военновъздушните сили на България ще придобият едни нови и качествени самолети, България ще придобие капацитет да започнем развитието на самолетния сектор. Това каза министърът на икономиката Емил Караниколов след днешното заседание на Министерския съвет по повод обявяването на крайната оферта за закупуване на самолетите F-16, предаде репортер на  Агенция „Фокус“ . „Министерство на икономиката отговаряше за т. нар. индустриално сътрудничество. Щастлив съм, че българската държава успя да защити и ще ви посоча какво България, във връзка със споразумението за индустриално сътрудничество ще може да прави оттук нататък“, допълни още министърът.  \r\nВ хода на преговорите беше получено съгласие и това е предмет на споразумението, които предстои да подпишем, това са шест позиции. „Първата е създаване на базови способности във връзка с хидравличната система. Създаване на базови способности за поддръжка за кацане, което включва ремонт и основен ремонт на 25 компонента. Създаване на базови способности за поддръжка на електрическата система. Логистична поддръжка и управление на веригата за доставка, необходими при жизнения цикъл на флотилията F-16 в България, включително проект Viber view.  Подкрепа за развитие на национални способности, свързани с безпилотни летателни средства и дронове. Най-важното за мен – подкрепа за изграждане на национални тренировъчни центрове за пилоти и инженери, технически състав за поддръжка“, каза Емил Караниколов.", "date": "2019.07.10", "title": "Министър Емил Караниколов: Освен че Военновъздушните сили на България ще придобият нови и качествени самолети, България започна развитието на самолетния сектор"}
{"url": "http://www.focus-news.net/news/2019/07/10/2678882/pazardzhik-700-sa-mestata-v-detskite-yasleni-grupi-v-oblastta.html", "text": "В областта в състава на 23 от детските градини функционират яслени групи с общо 700 места в тях. Това съобщи за  Радио „Фокус“ – Пазарджик  Гергана Спасова, главен експерт в отдел „Статистически изследвания“ – Пазарджик. Тя обясни, че в сравнение с предходната година местата в детските ясли в областта се увеличават с 8, или с 1.2%. „В градовете в областта детските ясли са 20 с 634 места, а в селата – 3 с 66 места. Осигуреността с места в детските ясли общо за област Пазарджик е 9.8 на 100 деца до 3-годишна възраст. Най-висока е осигуреността с места в общините Стрелча (21.9 на 100 деца), Брацигово (19.0 на 100 деца) и Пещера (18.6 на 100 деца). Най-ниска е осигуреността в общините Велинград (4.1 на 100 деца), Септември (6.6 на 100 деца) и Панагюрище (9.8 на 100 деца). В общините Лесичово и Сърница няма функциониращи детски ясли“, обясни Спасова. \r\nВаня НИКОЛОВА", "date": "2019.07.10", "title": "Пазарджик: 700 са местата в детските яслени групи в областта"}
{"url": "http://www.focus-news.net/news/2019/07/10/2678867/manol-genov-bsp-haosat-s-tol-sistemata-prodalzhava-da-se-razrastva-da-otlozhim-vavezhdaneto-y-za-1-april-za-da-povyarvat-poveche-hora-na-upravlyavashtite-che-ideyata-im-shte-se-osashtestvi.html", "text": "Хаосът с тол системата продължава да се разраства - да отложим въвеждането й за 1 април, за да повярват повече хора на управляващите, че идеята им ще се осъществи. Това каза народният представител от ПГ на „БСП за България“ и член на Изпълнителното бюро на партията Манол Генов по време дебатите по Закона за пътищата, предаде репортер на  Агенция „Фокус“ . „Както виждате на нас ни стана ясно, че дори и на вас вече ви стана ясно как този закон и неговото реално въвеждане в действие, са пълен хаос. Най-лошото е, че този хаос продължава да се разраства. Проблемът с вече два пъти отлагания старт на системата, прилича на параван, зад който прозира натиск от интереси и прекрояване на апетитни части от закона. Няма как да си обясним, още по-малко вие ще обясните, че в 90-ата минута на мача се прокарват поредните промени в закона. Кой ще дръзне да обясни например защо се променя режима на така наречените доставчици на декларирани данни? Уж идеята беше те да подписват договори с АПИ, а сега изведнъж това ще се прави от посредниците между АПИ и потребителя“, поясни още Манол Генов. Народният представител от ПГ на „БСП за България“изтъкна, че повечето опити да се прехварлят оправданията за поредното закъснение на гърба на неосъществени преговори с превозвачите няма как да бъдат достоверни. „Повече от ясно е, че поредното забавяне с около 9 месеца, март 2020 г., е изключително и само по вина на държавата“, обясни още Генов. Според него се чуват гласове от „архитектите“ на закона, които си признават, че отлагането е елемент на доста голяма неяснота от нейния обхват и тарифите. „Пълен хаос е идеята с начина на плащане. Няма грам обяснение защо отпадна досегашната идея камионите да плащат тол по избор през маршрутни карти, бордови устройства или джипиес системи. Сега това рязко отпадна с единственото обяснение, че АПИ не може да извърша търговска дейност, като че ли сега открихме тази нейна невъзможност. Разбра се, че до момента няма нито една фирма, която да е успяла да интегрира системата с АПИ и да започне реална работа в действие“, допълни още Манол Генов. „Дреме се на етап регистриране и подписване на договори с такива доставчици. Не са ясни и мотивите, с които държавната агенция се освобождава изцяло от планираната първоначална продажба на тол таксите и как така изведнъж няма капацитет да изпълнява тази работа. В същото време същата тази държавна агенция продава винетки“, изтъкна още народният представител от ПГ на „БСП за България“. \r\nДеница КИТАНОВА", "date": "2019.07.10", "title": "Манол Генов, БСП: Хаосът с тол системата продължава да се разраства - да отложим въвеждането й за 1 април, за да повярват повече хора на управляващите, че идеята им ще се осъществи"}
{"url": "http://www.focus-news.net/news/2019/07/10/2678886/pravitelstvoto-odobri-godishniya-doklad-za-sastoyanieto-na-natsionalnata-sigurnost.html", "text": "Министерският съвет одобри Годишния доклад за състоянието на националната сигурност през 2018 г. Това съобщиха от  правителствената информационна служба .Изготвянето на документа е утвърдена практика на запознаване на обществото и гражданите със състоянието на националната сигурност. Основна цел на доклада е да представи оценките на изпълнителната власт за рисковете, опасностите и заплахите, за ефективността и ефикасността на политиката за национална сигурност, за действията, които институциите на държавната власт планират да предприемат през следващия период.  \r\nХарактерно за Годишния доклад за състоянието на националната сигурност през 2018 г. е значителното по обем представяне на дейностите, резултатите и постиженията от първото българско председателство на Съвета на Европейския съюз. Шестте месеца на това председателство бяха изпълнени са огромен брой дейности, осъществявани с непозната за страната ни интензивност, мащабност, включване на голям брой служители от държавни институции, а също така - от неправителствени организации и от организации на българския бизнес. Постигнати бяха поставените цели. В резултат от усилията на българските институции темата за Западните Балкани отново намери своето достойно място в дневния ред на Европейския съюз. По общо признание на съюзнически и партньорски страни активната политика на нашата страна направи възможно преодоляването на десетилетни противоречия между страни в региона и значителното напредване по посока на евроатлантическа и европейска интеграция конкретно на Република Северна Македония. \r\nСъществено място в доклада е отделено на проблемите в сферата на демографията и на някои особено важни аспекти от социалната сигурност като политиката за връщане в училище на деца, които по една или друга причина са отпаднали от образователната система. \r\nПосочени са предизвикателствата и постигнатите през 2018 г. решения в сферата на енергийната сигурност, чието реализиране наблюдаваме от първата половина на тази година.\t \r\nЗа разлика от предишните Годишни доклади, в представения доклад за 2018 г. темата за противодействието на корупцията присъства на институционално ниво. Основание за това е фактът, че през 2018 г. влезе в сила новият Закон за противодействие на корупцията и за отнемане на незаконно придобито имущество. С него е създадена комисия, която е независим специализиран постоянно действащ държавен орган за осъществяване на политиката по противодействие на корупцията и отнемане на незаконно придобитото имущество (обн. ДВ. бр.7 от 19.01. 2018 г.). Комисията се отчита за своята дейност пред Народното събрание на Република България. \r\nПроект на доклада бе разгледан и одобрен на заседание на Съвета по сигурността към Министерския съвет на 12 юни т.г. \r\nГодишният доклад за състоянието на националната сигурност през 2018 г. е изпратен в Народното събрание за приемане с решение.", "date": "2019.07.10", "title": "Правителството одобри годишния доклад за състоянието на националната сигурност"}
{"url": "http://www.focus-news.net/news/2019/07/10/2678881/zam-ministar-nikolay-nankov-predpochitam-da-iztarpim-vsichki-politicheski-kritiki-no-da-ne-vnesem-satresenie-v-transportniya-bransh-s-tol-sistemata.html", "text": "Предпочитам да изтърпим всички политически критики, но да не внесем сътресение в транспортния бранш с тол  системата. Това каза заместник-министърът на регионалното развитие Николай Нанков по време дебатите по Закона за пътищата, предаде репортер на  Агенция „Фокус“ . Нанков посочи, че предпочита българските граждани да бъдат спокойни и доволни при въвеждането на тол системата. „Според анализа на световната банка въвеждането на тол тарифите не би трябвало да се отрази съществено на цената на крайните продукти, защото един ТИР не превозва 1 кг захар, а няколко тона. Става дума за икономически анализ, който не съм убеден, че някой от колегите от парламентарната група на БСП биха могли да разберат, затова няма да губя времето на целия парламент“, каза още Нанков. Той посочи, че МРРБ води този необходим дебат за тарифирането и първоначалния обхват на пътищата с тол система. „За да бъде възприета и прокарана една толкова съществена реформа като бъдещата електронна система за таксуване на републиканските пътища, е необходимо да има обществен консенсус, а не стресово въвеждане. Убеден съм, че ако на 16 август стартираме търговската експлоатация на система при непостигнат баланс на обществения интерес, вие ще сте първите, които гръмко ще подкрепят евентуалния протест на превозвачите“, допълни още заместник-министърът.   \r\nДеница КИТАНОВА", "date": "2019.07.10", "title": "Зам.-министър Николай Нанков: Предпочитам да изтърпим всички политически критики, но да не внесем сътресение в транспортния бранш с тол системата"}
{"url": "http://www.focus-news.net/news/2019/07/10/2678887/priet-e-natsionalen-doklad-za-sastoyanieto-na-okolnata-sreda-prez-2017-g.html", "text": "Министерският съвет прие Националния доклад за състоянието и опазването на околната среда през 2017 г. Той цели да информира обществеността и държавните институции за състоянието и рисковете за околната среда и природните ресурси, както и да насочи вниманието към ефективността и целесъобразността на провежданата природозащитна политика. Това съобщиха от  правителствената информационна служба . \r\nДокладът включва екологични индикатори и методологии, прилагани в оценъчните доклади на Европейската агенция по околна среда (ЕАОС). Целта е ясно формулиране на въпросите, свързани с взаимодействието между обществото и околната среда и представяне на информация за околната среда в България, съпоставима с оценките на общо европейско ниво.  \r\nДокладът включва 16 раздела, които обхващат основни екологични направления. Формулирани са „ключови въпроси“ от обществен интерес, описани са използваните индикатори и методологии за оценка. Изведени тенденции и заключения, които формират „ключови послания“ по съответните екологични теми. \r\nВ доклада се отчита, че през 2017 г. в шест общини, включени в наказателната процедура на Европейската комисия за неспазване на нормите по показател фини прахови частици, е постигнато съответствие с нормите - Девня, Добрич, Пирдоп, Сливен, Гълъбово и Стара Загора. Емисиите на парникови газове на човек от населението намаляват от 13,0 тона СО²ˉеквивалент през 1988г. до 8,7 тона СО²ˉ еквивалент през 2017 г. \r\nБроят на селищните пречиствателни станции за отпадъчни води се увеличава - от 68 през 2007 г. на 169 през 2017 г.. За периода 2004-2017 г. площта на защитените територии се е увеличила, като в края на 2017 г. броят на защитените територии в България е 1 014 с обща площ 584 563.2 ha или 5.27 % от територията на страната. Установена е тенденция за увеличаване на общата площ на горските територии, като от 1960 г. до 2017 г. увеличението е с 608 742 ha. Към края на 2017 г. общата площ на горските територии е 4 243 835 ha, или малко над 38% от територията на страната. \r\nС оглед по-добра достъпност и по-лесно възприемане, анализите са придружени с множество фигури, диаграми, графики и карти. Ключовите послания са подсилени със символика, отразяваща тенденциите в екологичните процеси. \r\nПълният текст на Доклада е публикуван на интернет страницата на Изпълнителна агенция по околна среда:  .", "date": "2019.07.10", "title": "Приет е Национален доклад за състоянието на околната среда през 2017 г."}
{"url": "http://www.focus-news.net/news/2019/07/10/2678880/pravitelstvoto-odobri-doklad-otnosno-pregovorite-po-izpalnenie-na-proekta-za-investitsionen-razhod-pridobivane-na-nov-tip-boen-samolet.html", "text": "Правителството одобри доклад относно преговорите по изпълнение на проекта за инвестиционен разход „Придобиване на нов тип боен самолет“. Това съобщиха от  правителствената информационна служба . Министерският съвет прие доклада на министрите на отбраната, външните работи, финансите и икономиката относно проведени консултации и преговори с американската страна по изпълнение на Актуализиран проект за инвестиционен разход „Придобиване на нов тип боен самолет“ и получените на 17.06.2019 г. в Министерството на отбраната Проект на международен договор (LOA) BU-D-SAB, „Самолети F-16 Block 70 и свързана с тях поддръжка“ (F-16 Block 70 aircraft and associated support), Проект на международен договор (LOA) BU-D-AAA, „Боеприпаси в подкрепа на F-16“ (Munitions in support of the F-16), Проект на международен договор (LOA) BU-P-AAD, „Sidewinder AIM 9X Блок II ракети, свързани материали и услуги“ (Sidewinder AIM 9Х Block II Missiles, associated material and services) и Проект на международен договор (LOA) BU-P-LAR, „Многофункционална система за разпределение на информация - Съвместна тактическа радиосистема (MIDS JTRS) (5) и свързана с нея поддръжка и оборудване“ (Multifunctional Information Distribution System Joint Tactical Radio System (MIDS JTRS) (5) and related support and equipment). \r\nC настоящото решение се приема доклада на министрите на отбраната, икономиката, външните работи и финансите, участници в преговорния екип, съгласно Решение на Народното събрание от 2019 г. (ДВ бр. 6 от 18.01.2019 г.) за започване на преговорен процес по придобиване на нов тип боен самолет и заповеди № Р-26/22.02.2019 г. и № Р-58/15.04.2019 г. на министър председателя на България. Към решението са приложени за приемане докладите на министъра на икономиката относно индустриалното сътрудничество и министъра на финансите относно въпросите по осигуряване на финансовите средства за реализиране на инвестиционния проект. \r\nВ резултат на проведените консултации с американската страна, на България са предложени четири оферти, отнасящи се до самолетите, въоръжението и свързаното оборудване и системи, които са проекти на международни договори със страни Правителствата на двете държави. \r\nКъм тях е направено предложение за сключване на споразумение за индустриално сътрудничество между водещия доставчик от американска страна и Министерство на икономиката на България. \r\nСъгласно Закона за международните договори на Република България, тези проекти трябва да бъдат одобрени от Правителството, което следва да упълномощи определени длъжностни лица за подписването им от България. Предвижда се договорите да се ратифицират от Народното събрание.", "date": "2019.07.10", "title": "Правителството одобри доклад относно преговорите по изпълнение на проекта за инвестиционен разход „Придобиване на нов тип боен самолет“"}
{"url": "http://www.focus-news.net/news/2019/07/10/2678875/reuters-koalitsiyata-v-germaniya-nyama-da-se-razpadne-zaradi-nominatsiyata-na-ursula-fon-der-layen-zayaviha-ot-gsdp.html", "text": "Управляващата коалиция в Германия няма да се разпадне заради противоречивата номинация на Урсула фон дер Лайен за председател на Европейската комисия, това съобщиха от Германската социалдемократическа партия в сряда, предава  Reuters . Социалдемократите, които са в коалиция със Съюза (ХДС/ХСС) заявиха, че въпреки това не се очаква народните представители, избрани в Европейския парламент от листите на ГСДП да подкрепят избора на фон дер Лайен.  \r\nКатарина Барли, представител на партията, бивш ръководител на ГСДП и бивш социален министър, заяви, че споразумението между нейната формация и центристкия блок „няма да се развали“ заради номинацията на действащия германски външен министър, която ГСДП не одобрява.  \r\nГоворейки за представителите в ЕП от нейната партия обаче, Барли подчерта, че „всички 16 души заявиха, че не могат да одобрят предложението“, като добави „не очаквам това да се промени“.  \r\nНоминацията на фон дер Лаейн все още трябва да бъде одобрена в ЕП с абсолютно мнозинство, като ако това не се случи, коментира агенцията, това може да хвърли ЕС в хаос, тъй като отне цели три дни на евродепутатите да стигнат до номинация на германския политик.   Цанко Цолов", "date": "2019.07.10", "title": "Reuters: Коалицията в Германия няма да се разпадне заради номинацията на Урсула фон дер Лайен, заявиха от ГСДП"}
{"url": "http://www.focus-news.net/news/2019/07/10/2678884/zam-ministar-nikolay-nankov-do-nachaloto-na-yuli-sa-sabrani-nad-254-mln-lv-ot-elektronni-vinetki.html", "text": "До началото на месец юли имаме събрани над 254 млн. лв. от електронни винетки. Това каза заместник-министърът на регионалното развитие Николай Нанков по време дебатите по Закона за пътищата, предаде репортер на  Агенция „Фокус“ . „Не се опитвате да прокарате тезата, че видите ли няма въведен тол, няма и приходи. Има и до момента ги преизпълняваме“, посочи още Нанков.  \r\nПо думите му планираните приходи от електронната винетка за 2019 г. до 16 август тази година са в размер на 240 млн. лв. Само до началото на месец юли имаме събрани над 254 млн. лв. от електронни винетки. Това не се дължи на занижените прогнози, а на факта, че колегите от Националното тол управление създават необходимата организация“, посочи още Нанков. Той подчерта, че този дебат е нямало да се състои, ако не е имало политическа воля за въвеждането на тол системата. „Хората може да са забравили вашите мандати, но нека попитаме защо вие не въведохте тол системата. Наистина не е лесно. Вие добре си давахте сметка. Вие също имате представители, ваши партийни членове на браншови организации на превозвачите, те сами си дават ясна сметка колко труден е балансът между различните видове интерес“, допълни заместник-министърът.  \r\nДеница КИТАНОВА", "date": "2019.07.10", "title": "Зам.-министър Николай Нанков: До началото на юли са събрани над 254 млн. лв. от електронни винетки"}
{"url": "http://www.focus-news.net/news/2019/07/10/2678890/sofiya-zadarzhan-e-shofyor-na-bus-izbyagal-ot-politseyska-proverka-v-samokov.html", "text": "Задържан е шофьор на бус, избягал от полицейска проверка в Самоков. Това съобщиха от пресцентъра на  МВР . Снощи към 19.00 часа в хода на полицейска операция, която се провежда на територията на Самоков, униформени подали сигнал за спиране на бус. Водачът не се подчинил, увеличил скоростта и успял да избяга с моторното превозно средство, независимо от произведените предупредителни изстрели. Тази сутрин той е установен и отведен в районното управление. Образувана е преписка и след доклад в прокуратурата, под нейно ръководство продължава работата  по изясняване на всички обстоятелства около случая.", "date": "2019.07.10", "title": "София: Задържан е шофьор на бус, избягал от полицейска проверка в Самоков"}
{"url": "http://www.focus-news.net/news/2019/07/10/2678889/dobrich-detskiyat-muzikalen-teatar-deya-e-laureat-i-stepen-na-mezhdunarodniya-teatralen-festival-priyateli-na-balgariya.html", "text": "Детският музикален театър „Дея“ е лауреат I степен на Международния театрален фестивал „Приятели на България“. Това съобщи неговият художествен ръководител Лана Анцаридзе, предаде кореспондентът на  Радио „Фокус” – Варна . Наградата е за представяне на най-новия спектакъл „Чарли и шоколадовата фабрика“. Диплом за участие и представяне на авторския спектакъл получиха режисьорът Лана Анцаридзе и актьорът  Александър Танев. Седмото издание на фестивала се провежда от 9 до 11 юли в курортния комплекс „Албена“. В края на миналия месец отново там Детският музикален театър „Дея“ се представи на друг форум – XXVI-то издание на Международния фестивал на изкуствата “Утринна звезда“. Там талантливият екип спечели три награди - първо място в категория “Театрално изкуство”, награда на журито за специални творчески постижения, присъдена на ръководителя на Детски музикален театър “Дея” Лана Анцаридзе, и най-голямата награда - Гранд При.  \r\nЖулиета НИКОЛОВА", "date": "2019.07.10", "title": "Добрич: Детският музикален театър „Дея“ е лауреат I степен на Международния театрален фестивал „Приятели на България“"}
{"url": "http://www.focus-news.net/news/2019/07/10/2678891/pravitelstvoto-opredeli-vtori-vazdushen-prevozvach-po-liniyata-varna-moskva-varna.html", "text": "Правителството определи „Бул Ер” ЕООД за въздушен превозвач по международната въздушна линия Варна - Москва - Варна. Това съобщиха от  правителствената информационна служба . Превозвачът ще оперира с до 7 честоти седмично. Останалите договорени честоти по тази редовна линия се оперират от назначената авиокомпания „България Ер“. \r\nОпределянето на „Бул Ер“ ЕООД за назначен въздушен превозвач е извършено в съответствие с двустранния международен договор, правото на ЕС и националните правни норми на Република България. \r\nИзвършването на редовни полети по линията Варна - Москва - Варна от две български авиокомпании би допринесло за увеличаване на пътникопотока и повече възможности за избор на потребителите, чрез разнообразяване на предлагането на въздухоплавателна услуга.", "date": "2019.07.10", "title": "Правителството определи втори въздушен превозвач по линията Варна - Москва – Варна"}
{"url": "http://www.focus-news.net/news/2019/07/10/2678888/kristian-vigenin-be-izbran-za-zamestnik-predsedatel-na-narodnoto-sabranie-ot-kvotata-na-bsp.html", "text": "Кристиан Вигенин бе избран за заместник-председател на Народното събрание от квотата на БСП, предаде репортер на  Агенция „Фокус“ . Предложението е внесено от лидера на БСП Корнелия Нинова и ръководството на парламентарната група. „За“ кандидатурата му гласуваха 106 народни представители, „против“ – 4 и „въздържали се“ – 4, с което то бе прието.  Заместник-председателското място на 44-ия парламент бе освободено на 21 февруари 2018 г. след като депутатите гласуваха оставката на Валери Жаблянов. Искането и мотивите за нея бяха внесени от ПГ на ГЕРБ. Като мотив за искането на оставката от ГЕРБ изтъкнаха изказванията на Валери Жаблянов срещу Договора за добросъседство с Македония; възпрепятстване на реда в пленарна зала на 1 февруари при отдаването на почит към паметта на жертвите на комунистическия режим; твърдението му в декларацията на БСП против провеждането на „Луковмарш“, че Народният съд е „едно необходимо и неизбежно военновременно правосъдие“. По предложение на ръководството на ПГ на „БСП за България“ бяха направени промени квотата на БСП в над 20 комисии и парламентарни делегации. \r\nДеница КИТАНОВА", "date": "2019.07.10", "title": "Кристиан Вигенин бе избран за заместник-председател на Народното събрание от квотата на БСП"}
{"url": "http://www.focus-news.net/news/2019/07/10/2678885/narodnoto-sabranie-otlozhi-vavezhdaneto-na-tol-sistemata-za-1-mart-2020-g.html", "text": "Народното събрание прие промени в Закона за пътищата на първо четене, предаде репортер на  Агенция \"Фокус\" .  Измененията са внесени от депутата от ГЕРБ Александър Ненков и група народни представители. \"За\" тях гласуваха 106 народни представители, \"против\" - 43 и \"въздържали се\" - 20, с което бяха приети. Със законопроекта се премахва задължението АПИ да организира разпространението на бордови устройства и директно отчитане на ползвателите на платената пътна мрежа. Тези дейности ще бъдат изцяло прехвърлени върху търговците. С оглед осигуряване на възможността за техническо изпитване на тол системата, с предложените изменения се предлага след влизането в сила на съответните текстове, които я касаят, действието на реално таксуване с тол такса да бъде отложено до постигане на сигурност, че Електронната система на тол такси е в пълна готовност. Предлага се Народното събрание да отложи таксуването с тол такса до вземане на решение на Министерски съвет, с което се потвърждава тази готовност за техническо опериране, като се постави максимален срок, след изтичане на който, независимо дали е взето такова решение, да се осигури въвеждането на смесената система. Предлага се този срок да бъде 1 март 2020г. Идеята е от тази дата да се стартира тол таксуването на пътните превозни средства с обща допустима техническа маса над 3,5 тона. До датата на обнародването на това решение на Министерски съвет, съответно до 29 февруари 2020 г. пътните превозни средства с обща допустима техническа маса над 3,5 тона ще заплащат винетна такса.  \r\nДеница КИТАНОВА", "date": "2019.07.10", "title": "Народното събрание отложи въвеждането на тол системата за 1 март 2020 г."}
{"url": "http://www.focus-news.net/news/2019/07/10/2678872/aleksandar-nenkov-gerb-shte-ostane-v-istoriyata-s-tova-che-e-napravila-tol-sistemata-kolkoto-i-na-bsp-da-ne-im-se-iska.html", "text": "ГЕРБ ще остане в историята с това, че е направила тол системата, колкото и на БСП да не им се иска. Това каза народният представител от ПГ на ГЕРБ и заместник-председател на Регионална комисия по време дебатите по Закона за пътищата, предаде репортер на  Агенция „Фокус“ . „Внимателно изслушах това, което колегите от ляво имаха като аргумент против приемането на Закона за изменение и допълнени на Закона за пътищата. Оставам с някакво впечатление от техните изказвания. Според мен някои от колегите може би не са прочели закона в цялост. Щом даже преди малко се твърдеше, че едва ли не е отпаднало купуването на маршрутни карти. Аз такова нещо в закона не съм чел, нито съм внесъл, демек не съм се подписал под такова нещо“, каза още Ненков. „Вие говорите за апокалипсис, трагедия, невъзможност на институциите да се справят. Колеги, ако беше толкова лесно, може би някой преди нас е щял да го направи. Уви, никой не го е направил. Факт е, че 2019 г. България е една от държавите, които нямат такава електронна система. Това означава, че сме тръгнали да правим именно тази реформа с цялата отговорност с всичките налични ресурси. Някой път не е толкова лесно, някой път изисква и повече време. Това не трябва да бъде причина да се омаловажават усилията да въведем една изключително иновативна, модерна система, за която България ще се ползва години напред от редица правителства. Реалният ефект от тази реформа няма да е след 5-6 месеца, една година ,а десетилетия напред“, подчерта Ненков.  \r\nДеница КИТАНОВА", "date": "2019.07.10", "title": "Александър Ненков: ГЕРБ ще остане в историята с това, че е направила тол системата, колкото и на БСП да не им се иска"}
{"url": "http://www.focus-news.net/news/2019/07/10/2678883/lokhiyd-martin-privetstvame-reshenieto-na-balgarskoto-pravitelstvo-da-prieme-pismoto-za-saglasie-ot-sasht-za-osem-iztrebitelya-f-16.html", "text": "Приветстваме решението на българското правителство да приеме писмото за съгласие от САЩ за осем изтребителя F-16. Това се посочва в  изявление от „Локхийд Мартин“  по повод одобрението на българското правителство на сделката за закупуване на 8 многоцелеви изтребителя Ф-16 Блок 70. \r\n„Локхийд Мартин“ приветства решението на българското правителство да приеме писмото за съгласие (Letter of Acceptance) от правителството на САЩ за осем изтребителя F-16 Блок 70, най-новия усъвършенстван вариант на знаменития едно-двигателен изтребител на НАТО, наличен днес. Това е много важна крачка по пътя към придобиване на F-16 Блок 70, която ще бъде подкрепена с дългосрочна партньорска програма между САЩ, България, „Локхийд Мартин“ и българската индустрия и академичната общност“, заяви Джон Нилсън, директор Комуникации на „Локхийд Мартин“ за Европа и Израел.", "date": "2019.07.10", "title": "„Локхийд Мартин“: Приветстваме решението на българското правителство да приеме писмото за съгласие от САЩ за осем изтребителя F-16"}
{"url": "http://www.focus-news.net/news/2019/07/10/2678892/babh-praskaneto-sreshtu-komari-po-porechieto-na-reka-dunav-zapochva-na-12-yuli-ot-grad-kozloduy.html", "text": "На 12 юли 2019 г. започва дезинсекционна кампания по поречието на река Дунав. Това съобщиха от пресцентъра на  БАБХ . Унищожаването на насекомите ще се осъществи чрез инсектицидна обработка на засегнатите площи по цялото поречие на река Дунав. Първото пръскане против комари ще бъде реализирано на територията на община Козлодуй. \r\nКампанията ще се извърши чрез авиационно третиране с цел масовото унищожаване на комарите и предотвратяване разпространението на болести по хората и животните в тези рискови региони. \r\nБългарската агенция по безопасност на храните напомня, че при пръскане срещу инсектициди е необходимо пчеларите да предприемат мерки по опазване здравето на пчелите. По отношение на предстоящото мероприятие в петък, общинската администрация в град Козлодуй организира информирането на пчеларите.", "date": "2019.07.10", "title": "БАБХ: Пръскането срещу комари по поречието на река Дунав започва на 12 юли от град Козлодуй"}
{"url": "http://www.focus-news.net/news/2019/07/10/2678893/dots-d-r-aleksandar-oskar-e-prdlozhen-za-udostoyavane-s-orden-za-grazhdanska-zasluga.html", "text": "Правителството предлага на Президента на Република България да издаде Указ за награждаване на доц. д-р Александър Оскар с орден „За гражданска заслуга“ - първа степен, за заслугите му в развитието на гражданското общество, защитата на правата и свободите на човека и укрепването на демократичните институции в България. Това съобщиха от  правителствената информационна служба . \r\nПредложението за награждаване е направено от представители на неправителствения сектор, свързани със защита правата на човека, на медицински организации, сред които Българския лекарски съюз и Българското дружество по офталмология, както и на държавни органи и институции.  \r\nДоц. д-р Александър Оскар е началник на Клиниката по очни болести на УМБАЛ „Александровска“ и председател на Организацията на евреите в България „Шалом“. Той е инициатор на кампанията за подписване на манифеста „Заедно срещу езика на омразата“, както и на тристранния Меморандум за сътрудничество между правителството на Република България, Организацията на евреите в България „Шалом“ и Световния еврейски конгрес. \r\nБлагодарение на съвместните усилия на Министерството на външните работи и други български институции, в тясно сътрудничество с Организацията на евреите в България, през 2018 г. страната ни бе приета за пълноправен член на Международния алианс за възпоменание на Холокоста.", "date": "2019.07.10", "title": "Доц. д-р Александър Оскар е прдложен за удостояване с орден „За гражданска заслуга“"}
{"url": "http://www.focus-news.net/news/2019/07/10/2678894/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по  Радио „Фокус“ – Пирин  продължаваме да пътуваме из общината, за да ви представим по-интересните възможности за туризъм, които тя предлага. Днес обиколката ни из приказно красивата община ще ни отведе до Коматинските скали и Тросковския манастир. Преди това ще ви разкажем и за четирите пешеходни маршрута, по които може да поемете в топлите летни месеци ако решите да отидете в Симитли. \r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни. \r\nТелефоните в студиото са 0885 303 373 и 073/ 88-55-81. Имейлът на предаването е pirin@focus-news.net. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2019.07.10", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/07/10/2678897/ea-daily-moldova-trudniyat-izbor-sled-izborite.html", "text": "Измина един месец от момента, в който в Молдова се установи легитимна власт след парламентарните избори в страната. Следизборната политическата криза се превърна в една седмица на двувластие, завършила с капитулацията на Демократическата партия, която управляваше в продължение на десетилетие и нямаше никакво желание да я сдава без бой. Това коментира руското издание  Eurasia Daily  в материал, предаден без редакторска намеса.  \r\nКато се вземат предвид възможностите на Конституционния съд, който се контролираше от Демократическата партия и нейната обвързаност с властта, не изглеждаше вероятно лидера на формацията – олигархът Владимир Плахотнюк да „клекне“ пред новоформираната коалиция на инертните социалисти и незрелите центристи от блока ACUM. За всички бе явно, че тази коалиция е нестабилна за бъдещето на Молдова. В един или друг момент вътрешните противоречия щяха да вземат връх.  \r\nНо изведнъж, след консултации с посланика на САЩ в Молдова Дерек Хоган, Плаготнюк свали гарда и се съгласи на сдаване на властта. Демократите не бяха много словоохотливи по отношения на решението си. Но изтърканите клишета, с които отговаряха на въпросите не успяха да излъжат никого. Плахотнюк сдаде ръководството на партията и много висши функционери последваха решението му, чувствайки неговите действия като предателство.  \r\nМасло в огъня наливаха и американците, които говореха за „техния приятел“ Плахотнюк, който често посещаваше Вашингтон и явно пренасяше демократичен процес от американската столица в Кишинев. Всичко бе нагласено и всички бяха доволни, но тази ситуация се промени рязко.  \r\nОчевидно е, че има намеса на големи играчи, иначе подобен пасианс просто не би могъл да се подреди. Спомнете си, че малко преди да изтече срока за формиране на парламентарно мнозинство, представителят на американския държавен департамент за Източна Европа Брадли Фриден, европейският комисар по политиката на разширяване Йоханес Хан и руският вицепремиер Дмитрий Козак пристигнаха в Кишинев без да кажат и дума.  \r\nРазбира се, никой от тях не си е мислел да се меси във вътрешните дела на републиката. Просто съвпадение. Но в същото време дипломатите не пропуснаха да посъветват молдовските лидери как да избегнат политическа криза и засилят доверието на партньорите. А последните изглежда, схванаха ясно какво трябва да се направи за да се запази тяхното влияние в региона и в международните отношения.  \r\nИзглежда аргументите на Русия в неформалите разговори със Запада са били толкова силни, че едновременно САЩ и ЕС решиха дружно да подкрепят президента Игор Додон, на когото Кремъл разчита. И докато американците не дадоха команда „разпусни се“ на Демократическата партия, премиерът Павел Филип продължи да работи от своя кабинет паралелно с новата власт, като неговият кабинет бе поставен под тежка охрана от лоялната на формацията полиция, като това бе обяснено с опасността от руско нападение. \r\n„Искате ли „зелени мъже“ да се появят по улиците, както стана в Приднестровието? Ние не искаме да повтаряме сценария на Украйна и Крим“, заяви бившият председател на парламента Адриан Канду, също от Демократическата партия. Западът е обмислял възможността за такъв сценарии, който би довел до загуба на влияние в региона. Именно заради това олигархът Плахотнюк стана жертвеният агнец, даден за запазване на „Източното партньорство“. Всички по магичен начин се съгласиха, че Плахотнюк е враг на молдовския народ, който той е грабил и тласкал към гражданско разделение.  \r\nАко погледнем отстрани, ще видим, че причината за сътрудничеството, дошло от Запада, не е толкова да се избегне анархията, която просто бе отложена. Най-важният факто бе да се организира евроатлантически противовес на Додон, който без съмнение при липса на конкуренция, би вкарал страната в политическата орбита на Евразийския съюз.  \r\nДнес, правителството на Майя Санду е концентрирано именно върху ЕС и изпълнението на поетите към Съюза ангажименти. Евроинтеграцията на Молдова бе посочена като главна цел на правителството. В тези условия Додон и неговата партия ще бъдат принудени да изберат страна, след като са разкъсвани между поетите към Брюксел ангажименти и обещанията за „балансирана външна политика“.   Цанко Цолов", "date": "2019.07.10", "title": "ЕА Daily: Молдова: Трудният избор след изборите"}
{"url": "http://www.focus-news.net/news/2019/07/10/2678900/radoslav-lyutakov-kmet-na-vetren-bedstvenoto-polozhenie-shte-bade-otmeneno-na-11-yuli-ochakvame-da-zapochne-remont-na-glavnata-ulitsa-v-grada.html", "text": "Бедственото положение, обявено за град Ветрен остава в сила до 11 юли до 17.00 часа. Това каза за  Радио „Фокус“ – Пазарджик  кметът на града Радослав Лютаков. Той обясни, че след пороя, който направи почти непроходима главната улица в града, хората са поразчистили наносите, за да може да се придвижват. „Сега по улицата автомобилите минават, но с много ниска скорост. Идваха представители на Агенция „Пътна инфраструктура“, които извършиха оглед. Очакваме решение от тяхна страна за това дали ще започне асфалтиране на улицата. Днес отново има комисия от Община Септември и от Областно пътно управление - Пазарджик. Специалистите ще извършат оглед на щетите по главната улица и от свлачището. Освен това ще видят и други странични улици в град Ветрен, защото имаме около 10 проблемни и са в лошо състояние“, коментира Лютаков. Той допълни, че ще бъде преценено какво ще се прави и по тези улици. \r\nВаня НИКОЛОВА", "date": "2019.07.10", "title": "Радослав Лютаков, кмет на Ветрен: Бедственото положение ще бъде отменено на 11 юли, очакваме да започне ремонт на главната улица в града"}
{"url": "http://www.focus-news.net/news/2019/07/10/2678895/api-vazstanoveno-e-dvizhenieto-v-tunel-echemishka-v-posoka-varna.html", "text": "Възстановено е движението в тунел „Ечемишка“ в посока Варна. Това съобщиха от пресцентъра на  Агенция „Пътна инфраструктура“ . По-рано трафикът се извършваше двупосочно в тръбата за София. Ограничението беше заради провеждането на съвместно учение на МВР - Главна дирекция „Пожарна безопасност и защита на населението“, на Агенция „Пътна инфраструктура“, Държавна агенция „Безопасност на движението по пътищата“, Областна администрация и общините на територията на София област, Центъра за спешна медицинска помощ, Българския Червен кръст и доброволци. Целта е повишаване на готовността за действие на силите и средствата от Единната спасителна система за реагиране при бедствия и извънредни ситуации.", "date": "2019.07.10", "title": "АПИ: Възстановено е движението в тунел „Ечемишка“ в посока Варна"}
{"url": "http://www.focus-news.net/news/2019/07/10/2678899/pravitelstvoto-odobri-19-mln-lv-za-bezhantsite-v-turtsiya.html", "text": "Правителството одобри допълнителни разходи по бюджета на Министерството на външните работи за 2019 г. в размер на 1 906 834 лв. за плащания към Механизма за бежанците в Турция. Това съобщиха от  правителствената информационна служба . Средствата ще бъдат изплатени на три вноски. Размерът на първия транш за 2016-2018 г. по Механизма е 3 млрд. евро, а на втория - също 3 млрд. евро. Българският принос е 9 075 527 евро за целия период, или 0,15% от сумата. \r\nСлед влизането в сила на Механизма миграционният натиск на границата между Република България и Република Турция е намалял значително.", "date": "2019.07.10", "title": "Правителството одобри 1,9 млн. лв. за бежанците в Турция"}
{"url": "http://www.focus-news.net/news/2019/07/10/2678896/vasil-madolev-park-za-tantsuvashti-mechki-belitsa-prez-letniya-sezon-vsyaka-mechka-v-parka-yade-po-10-kg-plodove-i-zelenchutsi-na-den.html", "text": "През летния сезон всяка мечка в парка яде по 10 кг плодове и зеленчуци на ден. Това каза за  Радио „Фокус“ - Пирин  Васил Мадолев, ръководител на екип в парка за танцуващи мечки в Белица. Той посочи, че задължително менюто включва минимум 5 артикула, като в момента има праскови, нектарини, ябълки, моркови, пъпеши и дини. По думите му така всеки ден менюто им е доста разнообразно. „През годините им давахме и доста хляб, за да бъдат сити, сега намаляваме хляба, за да предпазим зъбите им и включихме голямо количество риба. Всеки следобяд на мечка се дава по половин килограм риба и това ги засища. Увеличихме и зеленчуците – моркови, марули, краставици и т.н.“, допълни експертът. Мадолев добави, че за да ги охлаждат са започнали да им дават т.нар. „сладоледи“ – замразени плодове, които им се дават почти през ден. Той коментира, че освен това сменят водата в по-малките басейни на всеки 3 дни, а в големите – на всеки 15 дни, за да бъде хладно. „В деня, в който сменим водата със студена, започват страхотни игри в басейна. Иначе здравословно всички мечки се чувстват добре и така да се каже всичко е нормално“, каза още Васил Мадолев. \r\nНатали СТЕФАНОВА", "date": "2019.07.10", "title": "Васил Мадолев, Парк за танцуващи мечки - Белица: През летния сезон всяка мечка в парка яде по 10 кг плодове и зеленчуци на ден"}
{"url": "http://www.focus-news.net/news/2019/07/10/2678903/plovdiv-s-miting-poklonenie-asenovgrad-shte-otbelezhi-182-godini-ot-rozhdenieto-na-vasil-levski.html", "text": "С митинг-поклонение пред барелефа на Васил Левски Асеновград ще отбележи 182 години от рождението му. Това съобщиха за  Радио „Фокус“ – Пловдив  от отдел „Връзки с обществеността“ на Общината. Честването на годишнината от рождението на Апостола ще бъде от 09.30 часа на 18 юли. Слово ще произнесе Иван Желязков – журналист, писател и общественик. \r\nЧестването се организира със съдействието на Военно формирование 24490, Историческия музей, Архиерейското наместничество и Общински комитет „Васил Левски“. \r\nТони МИХАЙЛОВ", "date": "2019.07.10", "title": "Пловдив: С митинг-поклонение Асеновград ще отбележи 182 години от рождението на Васил Левски"}
{"url": "http://www.focus-news.net/news/2019/07/10/2678906/odobreno-e-finansiraneto-na-publichna-obshtinska-infrastruktura-po-reda-na-zakona-za-nasarchavane-na-investitsiite.html", "text": "От бюджета на Министерството на икономиката на Община Куклен, област Пловдив, ще се предоставят средства за изграждане на елементи на общинска инфраструктура, в местност „Капсида”, до границите на имота. В него ще се изпълнява сертифицирания по Закона за насърчаване на инвестициите инвестиционен проект на „Шпинер България” ООД - „Проект на зелено на Шпинер за производствена база за ЦПУ металообработващи машини“. Това съобщиха от  правителствената информационна служба . \r\nИнфраструктурата ще бъде собственост на Община Куклен и ще се ползва от всички предприятия в Промишлено-търговска зона Куклен, техните служители, доставчици и клиенти. \r\nИзграждането на новата инфраструктура ще подпомогне пътното движение, обслужвайки вече съществуващите предприятия в индустриалната зона, както и новите инвеститори. \r\nПодобряването на инфраструктурната обезпеченост на зоната ще я направи по-привлекателна за нови инвестиции и ще спомогне за благоприятното развитие на целия регион.", "date": "2019.07.10", "title": "Одобрено е финансирането на публична общинска инфраструктура по реда на Закона за насърчаване на инвестициите"}
{"url": "http://www.focus-news.net/news/2019/07/10/2678907/ministarat-na-ikonomikata-shte-predsedatelstva-balgarskata-chast-na-mezhdupravitelstvenata-komisiya-za-ikonomichesko-satrudnichestvo-s-albaniya.html", "text": "Правителството прие решение, съгласно което министърът на икономиката е определен за председател на българската част на Смесената българо-албанска междуправителствената комисия за икономическо сътрудничество. Това съобщиха от  правителствената информационна служба . \r\nВ рамките на сесиите на Междуправителствените комисии се обсъждат и приемат решения за развитие на сътрудничеството в приоритетни за страните области - основно развитие на взаимната търговия, инвестиции, туризъм, селско стопанство, транспорт, строителство и регионално сътрудничество, информационни технологии и др.", "date": "2019.07.10", "title": "Министърът на икономиката ще председателства българската част на Междуправителствената комисия за икономическо сътрудничество с Албания"}
{"url": "http://www.focus-news.net/news/2019/07/10/2678905/125-mln-leva-sa-odobreni-za-proektno-finansirane-na-balgarskata-nauka-chrez-fond-nauchni-izsledvaniya.html", "text": "Правителството одобри допълнителни разходи в размер на 12,5 млн. лв. за проектно финансиране на българската наука чрез Фонд „Научни изследвания“ (ФНИ). Това съобщиха от  правителствената информационна служба . \r\nС осигуряването на допълнителните средства ще се гарантира устойчивостта на финансирането на конкурсен принцип, каквато е основната цел на ФНИ. Ще се насърчат насочените и чистите фундаментални научни изследвания, ще се подпомогне българската научна периодика. Допълнителното финансиране ще позволи да се подпомогнат и проекти по двустранно научно-техническо сътрудничество в системата на висшето образование и науката в България. \r\nС така предприетите механизми ще се допълнят настоящите политики по изпълнение на Националната стратегия за развитие на научните изследвания, ще се подпомогне както развитието на научния потенциал и научните изследвания в България, така и международното ни научно сътрудничество. \r\nПрез 2019 г. се планира ФНИ да обяви следните четири нови конкурси на обща стойност от 10 млн. лв.: „Финансиране на научни изследвания“ в съответствие с Националната стратегия за развитие на научните изследвания; „Българска научна периодика - 2019 г.“; „Финансиране на научни изследвания на млади учени и постдокторанти - 2019 г.“ и „Финансиране на проекти по двустранно научно-техническо сътрудничество“. \r\nНовите конкурси ще се провеждат след съгласуване с Министерството на финансите при спазване на изискванията на Рамката за държавни помощи за научни изследвания и иновации. 2,5 млн. лв. от отпуснатите средства ще се използват за изплащане на задължения по вече подписани договори от конкурси за двустранно и международно сътрудничество, проведени в периода 2016-2018 г. на основата на подписани Споразумения с Китай, Франция, Русия и Индия. \r\nСредствата се предоставят по бюджета на Министерството на образованието и науката в рамките на предвидените разходи от централния бюджет за 2019 г.", "date": "2019.07.10", "title": "12,5 млн. лева са одобрени за проектно финансиране на българската наука чрез Фонд „Научни изследвания“"}
{"url": "http://www.focus-news.net/news/2019/07/10/2678908/pazardzhik-motopedist-e-postradal-pri-paten-intsident-mezhdu-selata-kovachevo-i-lozen.html", "text": "Мотопедист е пострадал при пътен инцидент, съобщиха от  ОДМВР-Пазарджик . Сигнал за катастрофата бил получен снощи, около 19.30 ч., в полицейското управление в Септември. Движейки се по пътя между селата Ковачево и Лозен М. С. - 32 г., от село Ковачево, блъснал внезапно излязъл на пътя мотопед без регистрационни табели. В резултат на удара е пострадал водачът на мотопеда В. Г.- 63 г., от Пазарджик, който е транспортиран в МБАЛ-Пазарджик с травма на главата. Алкохолните проби на двамата шофьори са отрицателни. По случая е образувано дознание.", "date": "2019.07.10", "title": "Пазарджик: Мотопедист е пострадал при пътен инцидент между селата Ковачево и Лозен"}
{"url": "http://www.focus-news.net/news/2019/07/10/2678909/balgariya-i-rumaniya-zadalbochavat-satrudnichestvoto-si-v-oblastta-na-malkite-i-srednite-predpriyatiya.html", "text": "Правителството одобри Меморандум за разбирателство в областта на малките и средните предприятия между Министерството на икономиката на Република България и Министерството за бизнес среда, търговия и предприемачество на Румъния. Това съобщиха от  правителствената информационна служба . \r\nВ Меморандума се предвижда двете страни да бъдат партньори в областта на развитието на малките и средните предприятия, като предоставят реални възможности за разширяване на бизнес контактите между предприятията от България и Румъния. Двете страни поемат задължения за обмен на бизнес информация, свързана с търговията, възможностите за инвестиране, политиката и мерките, предприети от всяко от двете правителства за насърчаване на интернационализацията на малките и средните предприятия. \r\nБългарската и румънската страна ще си сътрудничат при организиране на промоционални прояви в услуга на малките и средните предприятия като размяна на посещения на предприемачи, организиране на участието им в бизнес форуми, конференции, семинари, търговски панаири, изложения, посещения на делегации и други.", "date": "2019.07.10", "title": "България и Румъния задълбочават сътрудничеството си в областта на малките и средните предприятия"}
{"url": "http://www.focus-news.net/news/2019/07/10/2678910/odobreni-sa-rezultatite-ot-vtoroto-zasedanie-na-balgaro-ungarskata-mezhdupravitelstvena-komisiya-za-ikonomichesko-satrudnichestvo.html", "text": "Правителството одобри резултатите от Второто заседание на българо-унгарската междуправителствена комисия за икономическо сътрудничество. Това съобщиха от  правителствената информационна служба . Заседанието се проведе на през април в Будапеща под председателството на министъра на икономиката на Република България Емил Караниколов и на министъра на външните работи и търговията на Унгария Петер Сиярто. \r\nВ рамките на заседанието бяха обсъдени въпроси свързани с икономиката и инвестициите, енергетиката, транспорта, съобщенията и информационните технологии, туризма, земеделието и горите и др. \r\nПо време на срещата Комисията набеляза съгласувани мерки за разширяване на сътрудничеството и деловите връзки между двете страни в областите от взаимен интерес.", "date": "2019.07.10", "title": "Одобрени са резултатите от Второто заседание на българо-унгарската междуправителствена комисия за икономическо сътрудничество"}
{"url": "http://www.focus-news.net/news/2019/07/10/2678902/aleksandar-traykov-gd-iokn-pravitelstvenite-i-nepravitelstvenite-institutsii-tryabva-da-postignat-konkretno-saglasie-otnosno-falshifitsiraneto-na-kulturni-tsennosti.html", "text": "Трябва да се стигне до конкретно съгласие между правителствените и неправителствените институции във връзка с фалшифицирането на културни ценности. Това каза директорът на Главна дирекция „Инспекторат за опазване на културното наследство“ Александър Трайков след работна среща по повод производството, разпространението и предлагането на фалшификати на българското изобразително изкуство, предаде репортер на  Агенция „Фокус“ . „За целта на работната среща, в която се обсъдиха проблемите с фалшификатите на българското изобразително изкуство, бяха поканени представители на прокуратурата, МВР, Съюза на колекционерите, Асоциацията търговските произведения на изкуството, както и колеги и експерти от Министерството на културата, Съюза на българските художници и колеги от Националната художествена галерия“, заяви Александър Трайков. Той отбеляза, че това е предварителна среща, като целта е била да се изработи програма, по която ще се работи от тук нататък. „Ще има няколко работни срещи, като идеята е да се стигне до конкретно съгласие между правителствените и неправителствените институции във връзка с фалшифицирането на произведения на изкуството и въобще на културни ценности, защото темата излиза много извън само произведенията на изобразително изкуство“, посочи директорът на Главна дирекция „Инспекторат за опазване на културното наследство“. Той изтъкна, че на работната среща се е засегнала и законодателната тема, като са се потърсили мненията и на неправителствените организации. „Очаква се от тяхна страна всичко да бъде представено в писмен вид до следващата среща, която да доразвие нещата и наистина до един сериозен завършек на тази тема, за да бъде ограничено възможно най-много фалшифицирането на произведения на изкуството“, каза още той. \r\nИрина ИВАНОВА", "date": "2019.07.10", "title": "Александър Трайков, ГД „ИОКН“: Правителствените и неправителствените институции трябва да постигнат конкретно съгласие относно фалшифицирането на културни ценности"}
{"url": "http://www.focus-news.net/news/2019/07/10/2678904/ekathimerini-hladen-priem-na-evropeyskite-sanktsii-sreshtu-turtsiya.html", "text": "В сряда ще се проведе среща в Брюксел, насочена към обсъждането на санкции от страна на ЕС срещу Турция, след като Кипър призова държавите-членки към солидарност, във връзка с турските сондажни операции край острова, това съобщава гръцкото електронно издание  Ekathimerini .  \r\nОчаква се представителите на ЕС да се договорят за санкции, които да се гласуват окончателно следващата седмица в рамките на срещата на външните министри на Съюза. И макар от Никозия да обявиха, че са очаквали такова действие, ясно е че Кипър се надяваше на по-строги мерки, сред които и санкции срещу физически лица, които участват в турската петролна компания.  \r\nСанкциите включват редуциране на заема на Европейската инвестиционна банка към Турция и намаляване на помощта, която ще бъде отпусната на Анкара с 146 млн. евро.  Цанко Цолов", "date": "2019.07.10", "title": "Ekathimerini: Хладен прием на европейските санкции срещу Турция"}
{"url": "http://www.focus-news.net/news/2019/07/10/2678911/odobreni-sa-rezultatite-ot-provedeni-zasedaniya-na-saveta-na-es.html", "text": "Правителството одобри резултатите от българското участие в заседанието на Съвета на ЕС на министрите по транспорт, телекомуникации и енергетика - формат „Транспорт“ и формат „Телекомуникации“, което се проведе на 6 и 7 юни в Люксембург. Това съобщиха от  правителствената информационна служба . В рамките на сесията беше взето решение за приемане на общ подход по предложение за Регламент, свързан с електронните информационни услуги за товарния транспорт, с което ще се постигне по-голяма ефективност на транспортния сектор. Приет бе и доклад за напредъка по Регламент за мерките за рационализиране на осъществяването на Трансевропейската транспортна мрежа. \r\nСъщо така бяха одобрени доклади за напредък по три предложения в сухопътния транспорт: директива за изменение на Директивата за използването на наети превозни средства; директива за изменение на Директивата за евровинетката (Директива за пътните такси) и регламент за правата и задълженията на пътниците в железопътния транспорт. В сектор „Телекомуникации“ бяха разгледани въпроси, свързани със стимулирането на цифровата и икономическата конкурентоспособност в Съюза, както и за напредъка по предложението за Регламент за неприкосновеността на личния живот и за електронните съобщения. \r\nСъветът на ЕС по заетост, социална политика, здравеопазване и потребителски въпроси проведе заседание във формат „Здравеопазване“ на 14 юни в гр. Люксембург. Важен резултат от срещата бяха приетите от министрите на здравеопазването Заключения на Съвета относно борбата с антимикробната резистентност (AMP), които насърчават сътрудничеството между държавите-членки в подкрепа на действия, насочени към научните изследвания и повишаване осведомеността и разбирането за AMP сред обществеността, здравните специалисти, фермерите и ветеринарните лекари. Акцент в дискусията беше темата за инвестиционните приоритети в рамките на следващата Многогодишна финансова рамка.  \r\nНа 14 юни в Люксембург се проведе заседание на Съвета на Европейския съюз по икономически и финансови въпроси (ЕКОФИН). В контекста на Европейския семестър 2019 г. беше проведен политически дебат по икономическите и финансови аспекти на специфичните за всяка държава препоръки, както и по съобщението на ЕК „Чиста планета за всички: Стратегическа дългосрочна визия за икономика, неутрална по отношение на климата“. Министрите бяха информирани за актуалното състояние на засиленото сътрудничество в областта на данъка върху финансовите сделки и се запознаха с доклада за напредъка по изграждането на Банковия съюз.  \r\nСъвет „Общи въпроси“ (COB) заседава на 18 юни в Люксембург. Приети бяха заключения по разширяване и процеса на стабилизиране и асоцииране. Министрите от ЕС потвърдиха отново ангажимента на съюза към процеса на разширяване, който продължава да бъде ключова политика за Съюза и стратегическа инвестиция в мира, демокрацията, просперитета, сигурността и стабилността на Европа. Като потвърждава своите заключения от 26 юни 2018 г., когато Съветът бе председателстван от българския вицепремиер и министър на външните работи Екатерина Захариева, COB отбеляза препоръката на ЕК за започване на преговори за присъединяване с Република Северна Македония и Република Албания въз основа на положителната оценка на постигнатия напредък. Съветът силно приветства Споразумението от Преспа и Договора за приятелство, добросъседство и сътрудничество между България и Република Северна Македония. Предвид наличното ограничено време и важността на темата, Съветът реши да се върне към въпроса с оглед на вземането на ясно решение по същество възможно най-скоро и не по-късно от октомври 2019 г. В рамките на Съвет „Общи въпроси“ се състоя и дискусия по Многогодишната финансова рамка (МФР) за периода 2021-2027 г. Министрите обмениха мнения по ревизирания проект на „преговорна кутия“, като призоваха работата по документа да продължи с оглед постигането на споразумение за следващия седемгодишен бюджет на ЕС до края на годината.  \r\nСъвет „Правосъдие и вътрешни работи“ проведе заседание в част „Вътрешни работи“ на 7 юни в Люксембург. Дискутираните теми бяха: бъдещето на правоприлагането в ЕС; бъдещите предизвикателства в миграцията и убежището; Регламентите за създаване на финансовите инструменти в област „Вътрешни работи“ за периода 2021-2027 - частичен общ подход и Директивата за връщането - частичен общ подход.  \r\nСъветът на ЕС по земеделие и рибарство проведе неформално заседание в периода 2-4 юни в гр. Букурещ, Румъния. Темата на работната среща на министрите беше „Научните изследвания в селското стопанство и биоикономиката - изграждане на синергии“. \r\nОдобрена е също така българската позиция за неформалната среща на министрите на ЕС по околна среда, която ще се проведе на 11 и 12 юли в Хелзинки. Ще бъдат обсъдени въпроси, свързани с изменението на климата, с акцент върху приноса на Европейския съюз към предстоящата през септември Среща на върха на ООН за действия по климата. Министрите ще представят своите виждания и за това какви действия следва да се предприемат на европейско ниво в резултат на получените насоки от Европейския съвет през юни т.г. Във фокуса на дискусиите ще бъде също темата за кръговата икономика и постигането на кръгово общество.  \r\nСъветът на Европейския съюз по земеделие и рибарство предстои да заседава на 15 юли в Брюксел. Министрите ще продължат с дискусиите по пакета за реформа на ОСП след 2020 г., с фокус върху околната среда и климата.", "date": "2019.07.10", "title": "Одобрени са резултатите от проведени заседания на Съвета на ЕС"}
{"url": "http://www.focus-news.net/news/2019/07/10/2678913/dobrich-obshtinata-obyavi-obshtestvena-porachka-za-izbor-na-izpalnitel-za-izgrazhdane-na-bitovata-kanalizatsiya-v-kv-riltsi-etap-1.html", "text": "Община Добрич е обявила обществена поръчка с предмет „Изграждане на битова канализация в кв. Рилци, град Добрич – етап 1“, съобщиха от  администрацията . Прогнозната стойност на обществената поръчка е 1 642 758.77 без ДДС. Финансирането ще се осъществи от ПУДООС и от бюджета на Община Добрич. Първият етап включва изграждане на канализация 2, 10 км. тласкател 1, 77 км. и 1 брой канална помпена станция. Целият проект предвижда изграждане на битова канализация в квартал „Рилци“ на 6 етапа с обща дължина 27 км. и една канална помпена станция. Улиците в обхвата на етап 1 от канализацията в квартала са: ул. „Александър Стамболийски“ – от ул. „Петрохан“ до ул. „Хемус“; ул. „Хемус“ – от ул. „Александър Стамболийски“ до ул. „Александър Батенберг“; част от ул. „Сима Войвода“, ул. „Момин проход“ – от ул. „Александър Батенберг“ до ул. “Владая“; ул. „Владая“ – от ул. „Момин проход“ до ул. „Петър Берон“; ул. „Петър Берон“ – от ул. „Александър Батенберг“ до ул. „Владая“; ул. „Петър Берон“ – от ул. „Владая“ до ул. “Чавдар войвода“; ул. „Чавдар войвода“ – от ул. „Владая“ до ул.“Чавдар войвода“. Срокът за изпълнение на строително – монтажните дейности е 6 месеца. Той започва да тече от датата на съставяне и подписване на протокол за откриване на строителна площадка и е до протокол за установяване на годността за ползване на строежа.", "date": "2019.07.10", "title": "Добрич: Общината обяви обществена поръчка за избор на изпълнител за изграждане на битовата канализация в кв. „Рилци” – етап 1"}
{"url": "http://www.focus-news.net/news/2019/07/10/2678915/brigaden-general-margarit-mihaylov-e-predlozhen-za-osvobozhdavane-ot-dlazhnostta-direktor-na-direktsiya-operatsii-i-podgotovka.html", "text": "Министерският съвет прие Решение за предложение до Президента на Република България за издаване на указ, с който да освободи бригаден генерал Маргарит Тенев Mихайлов от длъжността „Директор на дирекция „Операции и подготовка“, считано от 01.08.2019 година, във връзка с назначаването му на длъжност в Съвместното командване на силите на НАТО в Брунсум, Холандия. Това съобщиха от  правителствената информационна служба .", "date": "2019.07.10", "title": "Бригаден генерал Маргарит Mихайлов е предложен за освобождаване от длъжността „Директор на дирекция „Операции и подготовка“"}
{"url": "http://www.focus-news.net/news/2019/07/10/2678912/ucheni-ot-ban-predlagat-na-pravitelstvoto-strategiya-za-razvitie-na-izkustveniya-intelekt.html", "text": "Рамка на Национална стратегия за развитие на изкуствения интелект разработиха учени от Българската академия на науките по инициатива на председателя на БАН акад. Юлиан Ревалски. Това съобщиха от пресцентъра на  БАН . Документът е предоставен за разглеждане в Министерски съвет и е изготвен с цел да се подпомогне изработката на Национална стратегия за развитието на изкуствения интелект (ИИ) в България до 2030 г. Европейската комисия препоръчва тези стратегии да се вложат в интегриран 10-годишен план за действие. \r\n\"Изправени сме пред цялостна промяна на обществото, която е много повече от технологичната революция през миналия век, посочват учените. Технологичните иновации не са универсално приложими и трябва да бъдат съотнесени към националните особености на икономиката и социално-културния контекст.  \r\nАдаптирането и оптимизацията на взаимодействието между технически и иновационни процеси и тяхното отражение върху обществото би могло да даде съществен принос за конкурентоспособността и продуктивността на българската икономика, се отбелязва в стратегията. Облачните и интернет технологиите, технологиите за оползотворяване на потенциала на големите данни, индустриалната и сервизната роботика, приложенията на изкуствения интелект са основните технологични предпоставки за развитие на цифровата икономика\", посочват от БАН.  \r\nСпоред БАН предложената от БАН Рамка на Национална стратегия за развитие на изкуствения интелект разглежда и социалните аспекти като се посочва, че появата на новата вълна \"цифрови технологии\" (машинното самообучение, роботиката, големите данни, автономните системи) ще има значителни последици за икономиката и пазарите на труда, с потенциал да предизвика съществени социално-икономически промени. \r\n\"Пазарът на труда и новите изисквания за дигитална компетентност, промяната в ученето и придобиването на квалификация, както и социалната значимост са сред разглежданите области. Естествено е да очакваме, че при интегриране на технологиите на ИИ в производството и публичния сектор ще се появят нови видове работа, докато други работни места изчезват. Проучванията показват, че няма единодушно мнение дали това ще доведе до спад или ще увеличи заетостта. Ясно е, обаче, че автоматизацията и цифровизацията ще променят видовете работни места и видовете умения, от които се нуждаят служителите\", посочват от БАН. \r\nКато сектори - „консуматори“ на ИИ са разгледани три специфични области за внедряване на ИИ в България: здравеопазване, ИИ за обществото (публични услуги), както и интелигентно земеделие, животновъдство и опазване на околната среда. \r\nВ препоръките на работната група от БАН за секторите, развиващи ИИ, се посочват няколко направления, в които страната има добър потенциал за развитие. Един такъв пример е развиващата се сервизна роботика (например интелигентни асистенти), роботи за използване на микро- и нано-технологии в биологията, безпилотни летателни апарати с интелигентно управление и др. Друг успешен за България сектор е разработването на софтуер, включително използване на ИИ при разработване (и тестване) на софтуер, човеко-машинни интерфейси на естествен език с приоритет на български език, системи за сигурност, системи с ИИ за управление на индустриални платформи, критични ресурси и инфраструктури и др. \r\nВ приложение са обобщени съществуващите български нормативни актове, свързани с развитието на ИИ, както и ключовите нормативни актове на международно/ЕС равнище. \r\nРаботната група от БАН препоръчва да се пристъпи към създаване на Национална стратегия за развитието на ИИ в България, което включва изготвяне на детайлни социалноикономически анализи за ползата от приложението на ИИ в различни приоритетни области и изработка на координиран План за действие с интегрирани мерки в различните сектори.", "date": "2019.07.10", "title": "Учени от БАН предлагат на правителството стратегия за развитие на изкуствения интелект"}
{"url": "http://www.focus-news.net/news/2019/07/10/2678901/reuters-ochakva-se-sblasak-mezhdu-iran-i-sasht-po-vreme-na-sreshtata-za-yadrenata-komisiya-na-oon.html", "text": "Очаква се САЩ и Иран да стигнат до сблъсък помежду си по време на насрочената за сряда среща на комисията за ядрена енергия към ООН, предава  Reuters . Според коментара на агенцията, Вашингтон ще използва срещата за да притисне Иран относно нарушенията, които Техеран извърши на постановленията на сключената през 2015 ядрена сделка.  \r\n„Международната общност трябва да потърси отговорност от Иран“, обявиха САЩ в съобщението, с което свикаха заседанието на Международната агенция за атомна енергия, насрочено за 15:30 часа в сряда.  \r\nМножество дипломати обаче изразиха очакването си за яростна размяна на думите между Иран и САЩ по време на заседанието, на което вероятно няма да бъде взето конкретно решение. Разговорите ще се проведат при затворени врата.   Цанко Цолов", "date": "2019.07.10", "title": "Reuters: Очаква се сблъсък между Иран и САЩ по време на срещата за ядрената комисия на ООН"}
{"url": "http://www.focus-news.net/news/2019/07/10/2678916/pravitelstvoto-predlaga-atanas-golomeev-da-bade-udostoen-s-orden-stara-planina-parva-stepen.html", "text": "Министерският съвет предлага на Президента на Република България да издаде Указ за награждаване на Атанас Голомеев с орден „Стара планина“ първа степен за изключително големите му заслуги в областта на спорта. \r\nАтанас Голомеев е български баскетболист, пример за младото поколение спортисти и любимец на публиката по целия свят. Започва спортната си кариера в баскетболен клуб „Спартак“, по време на следването си играе за „Академик“, а след това в „ЦСКА Червено знаме“ и „Левски Спартак“. Печели 9 шампионски титли от републикански първенства. На европейското първенство за юноши в Италия през 1965 г. е удостоен с приза „Най-добър реализатор“.  \r\nПървото си участие в националния отбор записва на 17-годишна възраст, където играе в периода 1965-1981 г. В отбора е неоспорим лидер и капитан. В периода 1991- 1993 е председател на Българската федерация по баскетбол. \r\nПо време на спортната си кариера участва в 5 европейски шампионата за мъже. Получава отличието „Най-добър реализатор“ на европейските шампионати за мъже в Испания през 1973 г. и в Югославия през 1975 г. На три европейски първенства е включен в символичната идеална петорка на континента. \r\nОбявен е и за „Най-добър реализатор“ на проведената през 1967 г. Световна купа в Богота, Колумбия. \r\nАтанас Голомеев допринася за славата на българския баскетбол и по време на следването си в Канада. През 1969 г. е обявен за спортист на годината на Монреал и Университета „Макгил“, като през 2013 г. е включен в „Залата на славата“ на университета. \r\nМеждународната федерация по баскетбол (ФИБА) го нарежда между първите петдесет баскетболисти в света за ХХ-ти век. От 2015 г. Голомеев е част от легендите на Купата на европейските шампиони. \r\nАтанас Голомеев получи изключително признание през 2019 г. При официалното откриване на Световното първенство по баскетбол на 30 август в Пекин, Китай, ФИБА официално обяви, че ще бъде включен в баскетболната „Зала на славата“.", "date": "2019.07.10", "title": "Правителството предлага Атанас Голомеев да бъде удостоен с орден „Стара планина“ първа степен"}
{"url": "http://www.focus-news.net/news/2019/07/10/2678898/zam-ministar-nikolay-nankov-prodalzhavat-razgovorite-za-tol-sistemata.html", "text": "Продължават разговорите за тол системата. Това каза заместник-министърът на регионалното развитие Николай Нанков пред журналисти след отлагане на тол системата, предаде репортер на  Агенция \"Фокус\"  На въпрос какво е компромисното предложение за тол таксата, заместник-министърът посочи, че се търси необходимия баланс. \"Вече има диалог и то доста сериозен диалог\", обясни още Нанков. Той поясни, че предложенията от страна на бранша  варират от 0,03 лв. до 0,10 лв, а на държавата варират от порядъка на 0,25 лв. и 0,35 лв. \"Ще продължават разговорите\", допълни още той.  \r\nДеница КИТАНОВА", "date": "2019.07.10", "title": "Зам.-министър Николай Нанков: Продължават разговорите за тол системата"}
{"url": "http://www.focus-news.net/news/2019/07/10/2678917/kyustendil-v-gradskata-gradina-v-dupnitsa-shte-bade-montirano-profesionalno-striyt-fitnes-saorazhenie.html", "text": "В Градската градина в Дупница ще бъде монтирано професионално стрийт-фитнес съоръжение. Това съобщи за  Радио „Фокус” – Кюстендил  Войслав Пашов, един от инициаторите на инициативата. Съоръжението ще бъде монтирано в края на седмицата. Идеята е на група младежи от града, които редовно посещават любимото място за отдих на стотици граждани и ползват двата уреда – успоредка и висилка за упражнения.  \r\n„Интересът не е голям, а огромен към този вид фитнес. По което и време да се качите, ще видите от 14-годишни до 40-годишни да тренират, а двете съоръжения няма как да поберат всички желаещи. Градската градина се използва от спортните клубове, от десетки мъже и жени за бягане и тренировки и едно такова съоръжение ще бъде от още по-голяма полза за всички и най-вече за здравето”, каза Войслав Пашов. По думите му вече е проведена среща с кмета на Община Дупница инж. Методи Чимев, който е приел идеята. Новото съоръжение ще може едновременно да се използва от 6-7 души за най-разнообразни упражнения.  \r\nПрофесионалното съоръжение ще се разполага върху 90 квадратни метра, като се очаква да бъде монтирано този петък. Площадката е вече подготвена от работниците от строителния отдел на Община Дупница. \r\nВенцеслав ИЛЧЕВ", "date": "2019.07.10", "title": "Кюстендил: В Градската градина в Дупница ще бъде монтирано професионално стрийт-фитнес съоръжение"}
{"url": "http://www.focus-news.net/news/2019/07/10/2678920/odobren-e-doklad-otnosno-izpalnenieto-kam-30-yuni-na-plana-za-deystvie-za-2019-g-s-merkite-proiztichashti-ot-chlenstvoto-ni-v-es.html", "text": "Министерският съвет прие доклад относно изпълнението на Плана за действие за 2019 г. с мерките, произтичащи от членството на Република България в Европейския съюз към 30 юни 2019 г. Това съобщиха от  правителствената информационна служба . Планът за действие за 2019 година с мерките, произтичащи от членството на Република България в Европейския съюз е приет с Решение на Министерския съвет № от 17 януари 2019 г. \r\nОбщо 123 мерки са със срок на изпълнение до края на месец юни, като от тях са изпълнени 83 мерки. Неизпълнените мерки са 40, което представлява 32,5 % неизпълнение. В края на първото тримесечие процентът неизпълнени мерки беше 42,6%. \r\nОт неизпълнените мерки 21 са законопроекти. От тях само 2 са внесени в 44-то Народно събрание, и са на различен етап на разглеждане. По отношение на останалите законопроекти отговорните ведомства следва да положат допълнителни усилия за ускоряване процеса по тяхното разработване. \r\nВ Приложение № 2 към доклада са посочени 13 директиви на Европейския съюз в областта на Вътрешния пазар (Информационно Табло в областта на Вътрешния пазар/ Single Market Scoreboard), със срок за въвеждане до края на месец ноември 2019 г. Следва да се отбележи сериозният напредък, който бе постигнат от България при транспонирането на европейските директиви, като при предстоящото издание на Таблото (с директиви със срок на въвеждане до края на месец май 2019 г.) дефицитът за страната ни е едва 0,3 % дефицит (3 невъведени директиви от общо 997). \r\nБлагодарение на фокусираните усилия и сериозния мониторинг в рамките на националния координационен механизъм по въпросите на ЕС на процеса на въвеждане на европейското законодателство, България успя да постигне резултат по-нисък от определения в Акта за Единния пазар, а именно 0,5 % дефицит. \r\nС цел поддържане на добрите резултати в процеса на въвеждане на директивите в областта на Вътрешния пазар, следва да продължи осъществяването на засилен текущ мониторинг на заложените междинни срокове за изпълнение на мерките в Плана за действие за 2019 г. в рамките на координационния механизъм по въпросите на ЕС и да се осигури политическата ангажираност за приемането на съответните национални изпълнителни мерки.", "date": "2019.07.10", "title": "Одобрен е доклад относно изпълнението към 30 юни на Плана за действие за 2019 г. с мерките, произтичащи от членството ни в ЕС"}
{"url": "http://www.focus-news.net/news/2019/07/10/2678914/gl-inspektor-angel-papalezov-gdnp-tryabva-seriozno-da-se-diskutirat-normativnite-aktove-koito-urezhdat-proizvodstvoto-puskaneto-v-obrashtenie-i-identifikatsiyata-na-kulturni-tsennosti.html", "text": "Първата посока, която трябва сериозно да се дискутира, са нормативните актове, които уреждат производството, пускането в обращение, идентификацията на културни ценности както в сферата на изобразителното изкуство, така и в археологически обекти. Това каза Ангел Папалезов - началник на сектор „Културно-исторически ценности“ към ГД „Национална полиция“ след работна среща по повод производството, разпространението и предлагането на фалшификати на българското изобразително изкуство, предаде репортер на  Агенция „Фокус“ . „Организираната среща в Министерството на културата е по повод няколкото скандала, които имаше в обществото във връзка с търговия и излагане на експозиции на културни ценности от изобразителното изкуство, които най-вероятно са фалшификати. Това е проблем, който от 10-15 години се наблюдава особено интензивно в обществото като социално идентифициран проблем, а в последните 1-2 години - по-остро. Именно затова се принудихме да сформираме широк експертен дебат, в който да се набележат мерки в няколко посоки“, заяви Ангел Папалезов.  \r\n„От януари тази година се въведоха специални текстове в Наказателния кодекс, които преследват изработката, пускането в обращение и идентификацията на предмети от изобразителното изкуство и археологически обекти. Както се вижда и както се обсъди на експертната среща, те имат известни непълноти. Има необходимост от прецизиране, завишаване на санкциите евентуално, така че да може да се носи ефективна наказателна отговорност, постигане на генерална тенденция, не само на индивидуална“, отбеляза Папалезов. Той изтъкна, че има необходимост и от прецизиране на текстове от Закона за културното наследство и няколко поднормативни акта - инструкция за идентификации, наредбата за копия, реплики и предмети с търговско предназначение, наредбата за фондовете на музеи и галерии.  \r\nИрина ИВАНОВА", "date": "2019.07.10", "title": "Гл. инспектор Ангел Папалезов, ГДНП: Трябва сериозно да се дискутират нормативните актове, които уреждат производството, пускането в обращение и идентификацията на културни ценности"}
{"url": "http://www.focus-news.net/news/2019/07/10/2678921/pravitelstvoto-odobri-izplashtaneto-na-obezshtetenie-sled-sporazumenie-po-zhalba-pred-espch.html", "text": "Правителството прие решение за сключване на приятелско споразумение по делото „Борисова срещу България“ (жалба № 14997/11) пред Европейския съд за правата на човека. Това съобщиха от  правителствената информационна служба . \r\nВечерта на 13 септември 2010 г. на жалбоподателката бил съставен акт за констатиране на дребно хулиганство, изразяващо се в непристойно поведение, демонстрирано спрямо полицейски служител, с което е нарушила обществения ред и спокойствие. На следващия ден, в рамките на образуваната съдебна процедура по реда на Указа за борба с дребното хулиганство, тя се явила в Районен съд - Враца пред състав от един съдия. \r\nЖалбоподателката не е разполагала с необходимото време и възможности да организира защитата си. В хода на съдебното заседание й било отказано да призове свидетели, които да подкрепят нейната версия за случилото се, като освен това тя не е имала достъп до адвокат. Съгласно приложимата към процесния момент нормативна уредба решението на Районен съд е окончателно и не е подлежало на обжалване пред по-горна съдебна инстанция, поради което не е била налице правна възможност жалбоподателката да упражни процесуалните си права в съответствие с изискванията за справедлив Съдебен процес. \r\nВ светлината на константната практика на ЕСПЧ и по-специално решението по делото „Борисова срещу България“ (жалба № 56891/00), ЕСПЧ съдейства на страните да постигнат приятелско споразумение, ако българското правителство се съгласи да заплати на жалбоподателя обезщетение в размер на 3 000 (три хиляди) евро.", "date": "2019.07.10", "title": "Правителството одобри изплащането на обезщетение след споразумение по жалба пред ЕСПЧ"}
{"url": "http://www.focus-news.net/news/2019/07/10/2678919/afp-britanskiyat-poslanik-v-sasht-podava-ostavka.html", "text": "Британският посланик в САЩ Ким Дарох заяви в сряда, че ще подаде оставка след като привлече критика от страна на американския президент Доналд Тръмп, предава  AFP .  \r\n„Сегашната ситуация прави невъзможно за мен да изпълнявам ролята си така, както бих искал“, заяви Дарох. „Вярвам, че в конкретните обстоятелства отговорното решение е да позволя да се назначи нов посланик“, подчерта дипломатът.  \r\nПо-рано в медиите бе публикуван секретен документ, в който Дарох определя Тръмп като „неспособен“ и „некомпетентен“. В отговор американският президент в съобщение в социалните мрежи нарече Дарох „надут глупак“, като жертва на гнева на Тръмп стана включително и британския премиер Тереза Мей.   Цанко Цолов", "date": "2019.07.10", "title": "AFP: Британският посланик в САЩ подава оставка"}
{"url": "http://www.focus-news.net/news/2019/07/10/2678922/ventseslava-genova-regionalno-upravlenie-po-obrazovanieto-varna-vav-vsichki-profilirani-gimnazii-shte-ima-stem-paralelki.html", "text": "От новата учебна година във всички профилирани гимназии във Варна и областта ще има и паралелки по така наречените СТЕМ науки. Това каза в интервю за  Радио „Фокус“ – Варна  директорът на Регионалното управление по образованието Венцеслава Генова. По думите й, решението за разкриването на паралелки по места е на педагогическите съвети. С такава насоченост ще е обучението в една паралелка в Руското училище, както и в Първа и Четвърта езикови гимназии, в Трета природоматематическа гимназия. „Всички си прецениха колко от заявените паралелки в държавния план-прием ще бъдат СТЕМ ориентирани“, обясни Венцеслава Генова.  \r\nТя посочи, че общият брой паралелки за държавния план-прием за учебната 2019/2020 година е 164. От тях профилирани са 65, а професионални са 69. От профилираните паралелки, за първи път в държавния план-прием се залагат 44 със СТЕМ обучение, а останалите 21 са по учебните планове на традиционните профили. Професионалните паралелки са 99. От тях с техническа насоченост са 22, а 11 са IT и останалите 66 са с друга насоченост. „Особеното за план-приема тази година е, че превес имат професионалните паралелки пред профилираните, затова, защото план-приемът е ориентиран около потребностите на икономиката, както на Варненска област, така и на съставящите я 12 общини. Всички тези 164 паралелки ще бъдат реализирани в 22 средни училища, 17 професионални гимназии, 5 профилирани гимназии, 1 училище по изкуствата, 4 обединени училища и 1 спортно“, добави директорът на РУО – Варна. \r\nДиана СТОЕВА", "date": "2019.07.10", "title": "Венцеслава Генова, Регионално управление по образованието – Варна: Във всички профилирани гимназии ще има СТЕМ паралелки"}
{"url": "http://www.focus-news.net/news/2019/07/10/2678927/odobreno-e-izplashtaneto-na-obezshtetenie-sled-predstavyane-na-ednostranna-deklaratsiya-po-zhalba-pred-espch.html", "text": "Министерският съвет прие решение за одобряване на едностранна декларация и плащане на сумата от 3500 евро за претърпените неимуществени вреди и направени разходи и разноски по жалбата „Чобанов срещу България” (жалба № 53942/16) пред Европейския съд по правата на човека (ЕСПЧ). Това съобщиха от  правителствената информационна служба . \r\nПредмет на настоящата жалба са лошите санитарно-битови условия в ареста и в затвора в град Варна, в който г-н Чобанов изтърпява наказание лишаване от свобода в периода от 01.03.2012 г. до 18.11.2012 г., но-конкретно липсата на санитарни възли в килиите и течаща вода, липсата на светлина и свеж въздух в килиите, лошото качество на храната, пренаселеността в килиите, както и лошата хигиена в затвора и липсата на отопление през студените месеци от годината. \r\nВзимайки предвид практиката на ЕСПЧ за лошите санитарно-битови условия в арестите и в затворите в България, българското правителство одобри едностранна декларация на основание чл. 37 от Конвенцията за правата на човека и основните свободи. С решението за едностранна декларация и заплащането на сумата от 3500 евро се слага край на делото.", "date": "2019.07.10", "title": "Одобрено е изплащането на обезщетение след представяне на едностранна декларация по жалба пред ЕСПЧ"}
{"url": "http://www.focus-news.net/news/2019/07/10/2678924/burgas-okrazhnata-prokuratura-poiska-postoyanen-arest-za-mazha-obvinen-v-pritezhanie-na-90-kg-marihuana-i-otglezhdane-na-konop.html", "text": "Окръжната прокуратура поиска постоянен арест за мъжа, обвинен в притежание на 90 кг марихуана. Това съобщиха от пресцентъра на  Окръжна прокуратура - Бургас  . Тодор С. е обвинен за това, че на 8 юли 2019 г. в постройка, разположена в имот в землището на с. Бата, обл. Бургас, без надлежно разрешително държал с цел разпространение високорискови наркотични вещества в големи размери - 90 килограма коноп (канабис, марихуана), във вид на суха тревна маса. \r\nТой е обвинен и за това, че на неустановена дата през месец май 2019 г. в горепосочения поземлен имот е засял и до 8 юли 2019 г. отглеждал 193 броя растения от рода на конопа с височина от 0.70 метра до 1.60 метра в нарушение на закона. \r\nПодробности по разкриването и разследването на случая, и за повдигнатите обвинения, съобщиха пред медиите г-жа Йовита Григорова – зам. апелативен прокурор и говорител при Апелативна прокуратура – Бургас, г-н Георги Чинев – административен ръководител на Окръжна прокуратура – Бургас и Старши комисар Калоян Калоянов – директор на ОД на МВР - Бургас.   \r\nПрокурор Чинев съобщи, че обвиняемото лице е на 57-годишна възраст и е от град Бургас. Той акцентира върху стойността на откритата суха листна маса, възлизаща на 540 000 лева по цени на съдопроизводството. Прокурор Чинев каза още, че сухата тревна маса е открита в постройка, а в поземления имот, който е прилежаща част към постройката, са открити и още 193 растения, като само тяхното тегло възлиза на приблизително 130 килограма. Растенията са много добре подредени със спазени отстояния, което сочи на целенасочено, умишлено и съзнателно отглеждане, за да дадат добра реколта, добави прокурор Чинев. По думите му откритото количество наркотично вещество е най- голямото за територията на Област Бургас от началото на 2019 година.  \r\nПо първото обвинение законът предвижда санкция „Лишаване от свобода“ от 3 до 12 години и „глоба“ от 10 000 до 50 000 лева. По второто обвинение законовата санкция е „Лишаване от свобода“ до 2 до 5 години и глоба от 5000 до 10 000 лева. \r\nСтарши комисар Калоянов съобщи, че насажденията от канабис са открити в имот, представляващ двор и масивна постройка, който е притежаван от обвиняемия. В него е изградена поливна система за растенията. Откритата суха тревна маса пък е съхранявана в различни съдове – бидони, кашони, имало е и вакуумирани в пакет. Обвиняемият е установен и задържан в процес на поливане на растенията. Той не е криминално проявен или осъждан и е декларирал, че е земеделски производител. Старши комисар Калоянов добави, че работата по случая продължава с изясняване на допълнителни факти и обстоятелства, като към момента текат не само процесуални и следствени, но и оперативно-издирвателни действия в посока на разкриване на други лица, съпричастни към престъпните деяния. \r\nПрокурор Чинев добави, че Окръжна прокуратура – Бургас ще бъде непоколебима и последователна при престъпления с предмет наркотични вещества, както прокурорите ще действат в рамките на закона, но и съобразно цялата негова строгост. Той акцентира и върху социалното измерение на операцията, а именно, че толкова голямо количество наркотично вещество няма да достигне до пазара. \r\nПрисъстващите на брифинга отново подчертаха, че спешната акция е в резултат на отличното взаимодействие между прокуратурата и полицията в Бургас.", "date": "2019.07.10", "title": "Бургас: Окръжната прокуратура поиска постоянен арест за мъжа, обвинен в притежание на 90 кг марихуана и отглеждане на коноп"}
{"url": "http://www.focus-news.net/news/2019/07/10/2678926/smolyan-silen-dazhd-vali-v-grada-patnite-nastilki-sa-mokri.html", "text": "Силен дъжд вали в Смолян, предаде репортер на  Радио „Фокус“ – Смолян . Пътните настилки по улиците в града са мокри. За област Смолян е в сила оранжев код за гръмотевични бури, по-интензивни в следобедните часове и през нощта срещу четвъртък. Очаква се до утре сутринта на места количествата на валежа да достигнат 40 – 80 л/кв. м, възможни са наводнения на имоти и в транспортната мрежа. Също така са възможни и прекъсвания в електроснабдяването, комуникациите и водопреносната мрежа. Поради опасното време е възможна частична евакуация. Шофьорите трябва да внимават заради опасности при шофирането заради намалена видимост и аквапланинг. \r\nНели ГЕРГЬОВСКА", "date": "2019.07.10", "title": "Смолян: Силен дъжд вали в града, пътните настилки са мокри"}
{"url": "http://www.focus-news.net/news/2019/07/10/2678923/evropeyskata-komisiya-shte-finansira-proekt-na-evrodeputata-andrey-novakov-za-borba-s-falshivite-novini.html", "text": "Европейската комисия (ЕК) одобри за финансиране нова европейска програма, инициирана от Андрей Новаков, евродепутат от ГЕРБ/ЕНП, съобщиха от пресцентъра на  ГЕРБ . Проектът, който е получил оценка „А“ - най-високата възможна, представлява безвъзмездно финансиране за онлайн медии, информационни агенции и сайтове с цел подобряване на капацитета им да се борят с дезинформацията и фалшивите новини. Дейностите по проекта предвиждат също създаване на технология за идентифициране на фалшиви новини и за по-качествена журналистика. \r\n„Както в Европа, така и в световен мащаб, дезинформацията е способна да влияе на избори и на работата на правителства. Новата програма ще е в подкрепа на медийната среда в Европа, включително и в България. Предложеният бюджет е в размер на 2.5 млн. евро, които ЕС ще инвестира именно там, където има най-голяма нужда“, заяви Новаков след обявяването на решението на ЕК.  \r\nОдобрението от страна на ЕК представлява първия етап от осъществяването на новата европейска програма. На втори етап Европейският парламент и Съветът следва да одобрят бюджета, след което ЕК ще разработи в подробности условията и правилата за работа на новата програма. Последният етап е публикуването на обява за набиране на проектни предложения и финансиране, за което всички новинарски сайтове и онлайн медии в България и останалите държави в ЕС ще могат да кандидатстват. Очаква се именно този етап да започне през пролетта на 2020г. Очаква се с отпуснатото финансиране, медиите да могат да наемат допълнително капацитет и експерти, за да реагират и оборват фалшиви новини, както и да разработят механизъм за анти-трол дейности.", "date": "2019.07.10", "title": "Европейската комисия ще финансира проект на евродепутата Андрей Новаков за борба с фалшивите новини"}
{"url": "http://www.focus-news.net/news/2019/07/10/2678928/pravitelstvoto-predostavya-bezvazmezdno-darzhaven-imot-na-kzp-v-sofiya.html", "text": "Правителството предоставя безвъзмездно за управление част от имот - публична държавна собственост, на Комисията за защита на потребителите. Това съобщиха от  правителствената информационна служба . Със същия акт на Министерския съвет поради отпаднала необходимост от комисията се отнема правото на управление върху част от друг имот - публична държавна собственост, която ще премине в управление на областния управител на област София. Частите от имотите се намират в гр. София, район „Оборище“, ул. „Врабча“ № 1, и съставляват реални части от административна и делова сграда - Дом - паметник „Александър Стамболийски“.  \r\nМинистерският съвет прие също така изменение на свое Решение № 836 от 2015 г. за приватизация на имот - частна държавна собственост. Промяната се налага поради липсата на инвеститорски интерес към продажба на почивен комплекс „Мальовица“, намиращ се в с. Кранево. Очаква се облекчаването на условията за приватизацията на имота да повиши инвеститорския интерес към него.", "date": "2019.07.10", "title": "Правителството предоставя безвъзмездно държавен имот на КЗП в София"}
{"url": "http://www.focus-news.net/news/2019/07/10/2678930/deutsche-welle-angela-merkel-se-raztreperi-za-treti-pat-v-ramkite-na-tri-sedmitsi.html", "text": "Германският канцлер Ангела Меркел бе забелязана да получава трети пристъп на треперене в рамките на няколко седмици, предава англоезичната редакция на  Deutsche Welle . Видео показва, как Меркел трепери в сряда в Берлин по време на посрещането на финландския премиер Анти Рине. Малко по-късно говорител на правителство обяви, че Меркел се чувства добре и преговорите с министър-председателя са се провели без проблеми.  \r\nПървият подобен пристъп на Меркел бе на 18 юни, докато тя приемаше украинския президент Владимир Зеленски, седмица по-късно, на 27 юни, Меркел получи втори такъв пристъп малко преди да излети за срещата на Г20 в Япония.  \r\nОт нейния офис обявиха, че причините са високите температури и дехидратация.   Цанко Цолов", "date": "2019.07.10", "title": "Deutsche Welle: Ангела Меркел се разтрепери за трети път в рамките на три седмици"}
{"url": "http://www.focus-news.net/news/2019/07/10/2678931/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще отделим минути за грижата за децата с увреждания на територията на община Белово. Ще чуете какъв е капацитетът на Дневния център за  деца с увреждания и как се грижат за там за потребителите му. Ще погледнем и към изследването на старопечатните книги, което се прави в община Белово. Докъде стигнаха специалистите в проучванията ще чуете от Цветомира Данова, филолог-проучвател. Във втората част на предаването ще ви разкажем за един интересен параклис, който се намира в местността „Топлата вода“. За това как се е стигнало до построяването му ще  разговаряме със Севдалина Попова, старши експерт в направление „Музейно дело“ в Общината.  Предаването „Белово – градът на трите планини“ се излъчва всяка сряда по Радио „Фокус“ – Пазарджик, от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.07.10", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/07/10/2678929/pravitelstvoto-odobri-protokola-ot-parvoto-zasedanie-na-savmestnata-mezhdupravitelstvena-komisiya-mezhdu-republika-balgariya-i-republika-severna-makedoniya.html", "text": "Министерският съвет на Република България одобри протокола от първото заседание на Съвместната междуправителствена комисия между Република България и Република Северна Македония, което се проведе на 10 юни в София. Комисията е създадена по чл. 12 от Договора за приятелство, добросъседство и сътрудничество между Република България и Република Северна Македония, подписан на 1 август 2017 г. в Скопие. Това съобщиха от  правителствената информационна служба . \r\nВ рамките на заседанието бе направен преглед на прилагането на Договора за приятелство, добросъседство и сътрудничество, като бяха набелязани и приети мерки за подобряване на двустранното сътрудничество в редица сфери, сред които икономика, енергетика, отбрана, пътна инфраструктура, туризъм, образование, култура. \r\nДвете страни приеха предложенията на Съвместната мултидисциплинарна експертна комисия по исторически и образователни въпроси за съвместно отбелязване на следните личности от общата ни история: Св. Св. Кирил и Методий, Св. Климент, Св. Наум и цар Самуил, както и общите принципи и бележки по съдържанието на учебниците за 5 клас в Република България и за 6 отделение в Република Северна Македония (Праистория и Стара история). \r\nСъвместната междуправителствена комисия призовава Съвместната мултидисциплинарна експертна комисия по исторически и образователни въпроси да ускори дейността си по съществени теми от общата ни история (Гоце Делчев, Илинденско-Преображенското въстание), с цел постигане на реални резултати, както и да се придържа стриктно към разпоредбите на чл. 8, т. 2 от Договора за приятелство, добросъседство и сътрудничество, „за да се допринесе за обективното, основаващо се на автентични и основани на доказателства исторически извори, научно тълкуване на историческите събития“.", "date": "2019.07.10", "title": "Правителството одобри протокола от първото заседание на Съвместната междуправителствена комисия между Република България и Република Северна Македония"}
{"url": "http://www.focus-news.net/news/2019/07/10/2678932/veliko-tarnovo-obshtinata-otchita-golyam-interes-kam-badeshtata-platforma-za-elektronna-targoviya-chrez-virtualni-magazini-za-zanayatchiyski-produkti.html", "text": "Голям е интересът към бъдещата платформа за електронна търговия чрез виртуални магазини за занаятчийски продукти FairDeal. Това съобщиха от пресцентъра на  Община Велико Търново . Бъдещата дигитална мрежа бе представена във Велико Търново през уикенда, а за целта бяха организирани специализиран семинар с дискусионна част, както и голям занаятчийски базар. Събитието бе посетено от десетки занаятчии и производители от България и Румъния, които участваха и в базара. \r\nЦялостната концепция за работни процеси на платформата за онлайн търговия, нейните предимства, основни модули и функционалности бяха описани обстойно от Павел Христов – ръководител на проект “FairDeal – мрежа платформа за бърза доставка на уникални занаятчийски продукти в района на трансграничното сътрудничество“. Създаването на иновативната маркетинг система е финансирано по Програма Interreg V-A Румъния-България 2014-2020, приоритетна ос 4 – „Квалифициращ и приобщаващ регион“. Водеща организация по проекта е Община Велико Търново, а партньори са Асоциация „Диманш“ (Румъния), Двустранна българо-румънска търговска камара (България), Национален театър „Марин Сореску“ – Крайова (Румъния). \r\nFairDeal е уеб-базирана платформа, която ще бъде достъпна от всяка точка на света и ще скъси драстично пътя между производители и потребители. Голямо предимство e възможността за интеграцията ѝ с доказани търговски портали. Платформата е замислена като софтуерно приложение - междинно звено, осигуряващо виртуална информация за продуктите и дейността на заинтересованите представители на целевите групи – търговци и занаятчии от трансграничния регион. \r\nВзаимодействието между традиционни форми на промоция, маркетинг и иновативни решения, цели насърчаване на предприемачеството, даване на нова насока в развитие и повишаване ефективността на малкия и среден регионален бизнес. Проектът дава повече възможности за самостоятелна заетост, трудова мобилност и надомна работа.", "date": "2019.07.10", "title": "Велико Търново: Общината отчита голям интерес към бъдещата платформа за електронна търговия чрез виртуални магазини за занаятчийски продукти"}
{"url": "http://www.focus-news.net/news/2019/07/10/2678918/volen-siderov-ataka-vmro-i-nfsb-anulirat-upravlenskata-koalitsiya.html", "text": "ВМРО и НФСБ анулират управленската коалиция. Това каза лидерът на ПП „Атака“ Волен Сидеров пред  Нова телевизия . По думите му решението за отстраняването му от председателския пост на парламентарната група на „Обединени патриоти“ анулира управленската коалиция. Сидеров коментира, че отстраняването му е подготвяно месеци преди това. „Да пораснат“, препоръча лидерът на „Атака“ на коалиционните си партньори от ВМРО и НФСБ.  \r\nСидеров отрече обвиненията на ВМРО и НФСБ, е не е събирал редовно групата и е бил пасивен като председател на ПГ, които им послужиха като аргументи за свалянето му от лидерството на парламентарната група. „Аз, напротив, положих страшно много усилия да стиковам тази група. Аз лично направих най-много компромиси, за да съществува тази група. Винаги можеш да намериш предлог, когато искаш да направиш нещо разрушително“, заключи той. \r\nПо думите му с отстраняването му Каракачанов и Симеонов демонстрират „комплекса към родителя, който е създал нещо“. Всички тийнейджъри минават тази фаза, бунтуват се към родителя“, добави Сидеров.  \r\n„Аз го разглеждам като инфантилна фаза, психологически, а политически аз ще търся мнението на ГЕРБ и лидера Борисов“, каза още Сидеров. \r\nЛидерът на ПП „Атака“ ще пита премиера Борисов дали се отказва от неговия подпис под коалиционното споразумение. „Тук са нашите три подписа. Той трябва да отговори на въпроса отказва ли се от подписа на „Атака“. Не са въпроси до мен. Аз обяснявам действия на други хора. Аз не съм направил нещо, тях ги питайте дали това е краят“, коментира той бъдещето на коалицията.", "date": "2019.07.10", "title": "Волен Сидеров, „Атака“: ВМРО и НФСБ анулират управленската коалиция"}
{"url": "http://www.focus-news.net/news/2019/07/10/2678936/a1-on-neizvesten-e-ostavil-granata-v-tsentara-na-prilep.html", "text": "В сряда сутринта в областното управление на полицията в Прилеп е постъпил сигнал за намерена в центъра на града бомба, съобщава телевизия  A1 on . Гранатата е открита близо до Старата чаршия в града, недалече от местно заведение. Към момента районът е отцепен, а органите на реда изясняват обстоятелствата около случая.   Цанко Цолов", "date": "2019.07.10", "title": "A1 on: Неизвестен е оставил граната в центъра на Прилеп"}
{"url": "http://www.focus-news.net/news/2019/07/10/2678933/gl-inspektor-angel-papalezov-gdnp-tryabva-da-se-zavishat-nakazaniyata-za-izrabotkata-na-falshifikat.html", "text": "Трябва да се завишат наказанията за изработката на фалшификат. Това каза Ангел Папалезов - началник на сектор „Културно-исторически ценности“ към ГД „Национална полиция“ след работна среща по повод производството, разпространението и предлагането на фалшификати на българското изобразително изкуство, предаде репортер на  Агенция „Фокус“ . „В момента изработката на фалшификат се наказва с до 1 година затвор и глоби от 2 до 20 хил. лв. НПК казва, че когато наказанието е по-малко от 3 години и лицето е неосъждано за предишни престъпления, то получава вместо наказателно преследване административна глоба“, заяви Ангел Папалезов и посочи, че по този начин лицето ще се води неосъждано и реално ще му се наложи само парична глоба, а не присъда. „Според нас за по-ефективна санкция и по-добра превенция трябва да се завишат наказанията. Това ще го реши законодателя, а ние ще го предложим“, каза още той.  \r\nИрина ИВАНОВА", "date": "2019.07.10", "title": "Гл. инспектор Ангел Папалезов, ГДНП: Трябва да се завишат наказанията за изработката на фалшификат"}
{"url": "http://www.focus-news.net/news/2019/07/10/2678925/gl-inspektor-angel-papalezov-gdnp-muzeite-galeriite-i-mvr-tryabva-da-razpolagat-s-tehnicheski-potentsial-za-izvarshvane-na-ekspertizi-na-proizvedeniya-na-izkustvoto.html", "text": "Музеите, галериите и МВР трябва да разполагат с технически потенциал за извършване на експертизи на произведения на изкуството. Това каза Ангел Папалезов - началник на сектор „Културно-исторически ценности“ към ГД „Национална полиция“ след работна среща по повод производството, разпространението и предлагането на фалшификати на българското изобразително изкуство, предаде репортер на  Агенция „Фокус“ . „По-сериозно се набеляза създаването на технически потенциал както в музеите, в Художествената академия, в Националната галерия, така и в МВР за извършване на технически експертизи върху материалите, върху които се изработват произведения на изкуството“, заяви Ангел Папалезов и посочи, че има много недостатъци в тази област. По думите му сериозна насока, в която ще се правят предложения, е създаването на експертен потенциал в музеите и галериите, които да администрират както изкуствоведческата част на пазара на изкуството, така и разследващите функции на МВР и прокуратурата при сигнали за някакви нарушения в този пазар.  \r\n„На днешната работна среша с експертите се разбрахме за скорошно сформиране на официална работна група, която да излиза с конкретни предложения, както от нормативен характер, така и от организационен, административен. Тези предложения ще бъдат обсъдени в няколко срещи, в следващите 2-3 месеца, за да може да се обработят, прецизират и да се предприемат стъпки, както за приложения за промени на законите, така и  сформиране на допълнителни щатове там, където е необходимо, както и за закупуване на технически средства и създаване на лаборатории за извършване на експертизи в тази област. Надявам се, идентифицираните проблеми, които се изговориха днес, да се структурират по правилния начин в следващите няколко месеца, за да може есента, когато започнат ефективна съществена работа и законодателните и административни органи, вече да сме в конкретни действия“, каза още той.  \r\nИрина ИВАНОВА", "date": "2019.07.10", "title": "Гл. инспектор Ангел Папалезов, ГДНП:  Музеите, галериите и МВР трябва да разполагат с технически потенциал за извършване на експертизи на произведения на изкуството"}
{"url": "http://www.focus-news.net/news/2019/07/10/2678940/darzhavniyat-glava-rumen-radev-nasrochi-izborite-za-obshtinski-savetnitsi-i-kmetove-da-se-provedat-na-27-oktomvri.html", "text": "Президентът Румен Радев насрочи със свой указ избори за общински съветници и кметове да се състоят на 27 октомври 2019 г. Това съобщиха от  прессекретариата на държавния глава.  Указът на държавния глава е на основание чл. 98, т.1 от Конституцията на Република България във връзка с чл. 4, ал.1 от Изборния кодекс.", "date": "2019.07.10", "title": "Държавният глава Румен Радев насрочи изборите за общински съветници и кметове да се проведат на 27 октомври"}
{"url": "http://www.focus-news.net/news/2019/07/10/2678939/rumen-petkov-pp-abv-shte-nastoyava-da-se-vazstanovi-natsionalnata-veterinarno-meditsinska-sluzhba.html", "text": "ПП АБВ ще настоява да се възстанови Националната ветеринарно медицинска служба. Това каза председателят на партията Румен Петков по време на среща в Ямбол, инициирана от ръководството на партия АБВ, на която бяха обсъдени проблемите на българското животновъдство, и в частност това в района на Странджа и Сакар, предаде репортер на  Радио „Фокус“ – Сливен . \r\nРумен Петков заяви, че през последните години държавата е допуснала груби грешки по отношение на животновъдството, особено със закриването на ветеринарно-медицинските служби. Като огромен проблем Петков посочи и липсата на държавна защитна система срещу заболяванията при животните. „При масови заболявания хората са оставени сами с трагедията си“, заяви Румен Петков и допълни, че затова от АБВ са изготвили оценка на действията на държавата при случаите на масови заболявания на животни и възможностите за тяхното подобряване. „Необходимо е да се очертаят задължителни мерки“, подчерта Румен Петков. Според председателя на АБВ трябва да се предприемат и ясно да се разпишат мерките на европейско, национално и регионално равнище. \r\nМерките, които се предлагат, са обобщени в документ, който бе представен от проф. Михни Люцканов, ветеринарен експерт и член на ръководството на партия АБВ. Предвижда се чрез българските евродепутати да се постави пред Европейската комисия въпросът за признаване специален статут на страната ни като крайграничен район, рисков по отношение проникването на заразни болести по животните. Този статут трябва да гарантира осигуряването на допълнителен ресурс за превенция, диагностициране, ограничаването и ликвидирането на епидемии по животните. От АБВ предлагат да се преразгледа и разрешителният режим за използването на ваксини. Предлага се също да се възстанови Националната ветеринарно-медицинска служба, да се ревизира статутът на Българската агенция по безопасност на храните, както и да се изградят регионални гранични противоепизиоотични служби с държавно финансиране. \r\nТези предложания, както и резултатите от днешната дискусия, на която стана ясно, че на места в страната липсват ветеринарни лекари, ще бъдат обобщени и представени пред Министерството на земеделието, храните и горите, председателя на Народното събрание и компетентните ведомства. \r\nЛюдмила ЙОРГОВА", "date": "2019.07.10", "title": "Румен Петков: ПП АБВ ще настоява да се възстанови Националната ветеринарно-медицинска служба"}
{"url": "http://www.focus-news.net/news/2019/07/10/2678938/gl-inspektor-angel-papalezov-gdnp-tehnicheskite-vazmozhnosti-na-ministerstvoto-na-kulturata-i-mvr-za-ekspertizi-v-oblastta-na-izkustvoto-sa-nedostatachni.html", "text": "В момента техническите възможности на Министерството на културата и на МВР за експертизи в областта на изкуството са недостатъчни. Това каза Ангел Папалезов - началник на сектор „Културно-исторически ценности“ към ГД „Национална полиция“ след работна среща по повод производството, разпространението и предлагането на фалшификати на българското изобразително изкуство, предаде репортер на  Агенция „Фокус“ . „Относно експертния потенциал на работната среща се уточни, че са изключително малко специалистите, които притежават специални знания и умения да извършват както изкуствовеческа, така и техническа работа за удостоверяване на автентичността на произведенията на изкуството. Тук трябва да се приложат конкретни мерки за обучението и начини, по които може да се повиши квалификацията и привличането на повече специалисти, които да са ангажирани в тази област“, заяви Ангел Папалезов. \r\n„В момента техническите възможности на Министерството на културата и на МВР за експертизи в областта на изкуството са недостатъчни. Към Националната галерия има ателие по реставрация и консервация, но то е с много малък капацитет и много малко възможности. Няма съвременна техника и достатъчно материали. Работи се по стари методи. Този дефицит трябва да се запълни по някакъв начин. Това е една от мерките, върху които ще се работи“, посочи още той. \r\nИрина ИВАНОВА", "date": "2019.07.10", "title": "Гл. инспектор Ангел Папалезов, ГДНП: Техническите възможности на Министерството на културата и МВР за експертизи в областта на изкуството са недостатъчни"}
{"url": "http://www.focus-news.net/news/2019/07/10/2678943/riosv-varna-na-plazha-pasha-dere-v-zashtitenata-mestnost-limana-nyama-uvrezhdaniya-vsledstvie-na-spirane-na-avtomobili.html", "text": "В защитената местност „Лимана“, на чиято територия попада плажът „Паша дере“ край Варна няма следи от увреждане на характерната за района флора и фауна вследствие на спиране на автомобили. Това съобщиха от  Регионална инспекция по околната среда и водите  (РИОСВ)-Варна, която вчера е извършила проверка след сигнал за наличие на моторни превозни средства на плажната ивица. Към момента на проверката в границите на защитената местност не са установени паркирани моторни превозни средства или извършване на други дейности в разрез с режима на защитената територия, водещи до изменение на естествения ѝ облик.  \r\nЗащитена местност „Лимана“ е обявена през 1979 г. по смисъла на Закона за защитените територии с цел опазване на лиман с неговата флора и фауна. Представлява крайбрежен лиман, естествена влажна зона, местообитание на редки растения и водолюбиви птици.", "date": "2019.07.10", "title": "РИОСВ – Варна: На плажа „Паша дере“ в защитената местност „Лимана“ няма увреждания вследствие на спиране на автомобили"}
{"url": "http://www.focus-news.net/news/2019/07/10/2678946/razgrad-okrazhnata-prokuratura-vnasya-protest-sreshtu-20-godishna-efektivna-prisada-za-izvarshitel-na-grabezh-pridruzhen-s-ubiystvoto-na-bashta-na-magistrat-i-iska-dozhivoten-zatvor.html", "text": "34-годишният Владислав Ф., който бе предаден на съд от Окръжната прокуратура в Разград за грабеж, придружен с убийството на 75-годишния Николай Д., баща на съдия от Софийски градски съд, бе осъден от състав на Разградския окръжен съд на 20 години лишаване от свобода при строг режим. Това съобщиха от пресцентъра на  Апелативна прокуратура – Варна . \r\nПредставителят на обвинението поиска доживотен затвор без замяна за тежкото криминално престъпление, извършено на 25 декември 2014 г., и припомни в обвинителната си реч, че произнасянето на присъдата от първата съдебна инстанция повече от 4 години след извършване на деянието се дължи на назначените множество експертизи, отсъствието на свидетели от страната и разпита им чрез видеоконферентни връзки, както и на укриването на подсъдимия.  Протестът срещу размера на наложеното наказание с присъдата ще бъде внесен в  Апелативния съд във Варна.   \r\nПресцентърът на Апелативната прокуратура във Варна припомня, че Владислав отнел от възрастния човек 220 лева и мобилния му телефон. Грабежът бил извършен със сила и заплашване. За да не бъде разкрит, той удушил жертвата си, а тялото изхвърлил в намиращ се близо до град Завет язовир. По сигнал на близките на убития започнало издирване. Тялото му обаче било открито два месеца по-късно – на 22 февруари 2015 год., от рибар, дошъл да лови риба от замръзналия язовир.  \r\nВ тежкото престъпление бил уличен Владислав Ф., който се укривал в Германия. Това наложило да бъде привлечен като обвиняем задочно. С европейска заповед за арест на Окръжната прокуратура в Разград Владислав бил задържан в Берлин на 24 юни 2015 г. и предаден на българските власти на 21 октомври същата година за провеждане на наказателното преследване.", "date": "2019.07.10", "title": "Разград: Окръжната прокуратура внася протест срещу 20-годишна ефективна присъда за извършител на грабеж, придружен с убийството на баща на магистрат, и иска доживотен затвор"}
{"url": "http://www.focus-news.net/news/2019/07/10/2678945/blagoevgrad-silen-dazhd-vali-v-grada-patnite-nastilki-sa-mokri-i-hlazgavi.html", "text": "Силен дъжд, придружен с гръмотевици вали в Благоевград, пътните настилки са мокри и хлъзгави, предаде  репортер на Радио „Фокус“ – Пирин . Към момента няма данни за подавани сигнали за инциденти, вследствие на преваляването. \r\nВ Област Благоевград е обявен оранжев код за обилни валежи с гръмотевици. Очаква се до четвъртък сутринта на места количествата на валежа да достигнат 40 – 80 л/кв. м, възможни са наводнения на имоти и в транспортната мрежа. Също така са възможни и прекъсвания в електроснабдяването, комуникациите и водопреносната мрежа. Поради опасното време е възможна частична евакуация. Шофьорите трябва да внимават заради опасности, свързани с намалена видимост и аквапланинг. \r\nЛивия НИНОВА", "date": "2019.07.10", "title": "Благоевград: Силен дъжд вали в града, пътните настилки са мокри и хлъзгави"}
{"url": "http://www.focus-news.net/news/2019/07/10/2678942/volen-siderov-ataka-valeri-simeonov-i-krasimir-karakachanov-torpiliraha-upravlenieto-na-balgariya.html", "text": "Основният въпрос е не аз ли съм заплаха – това решение, което вчера са взели колегите от ВМРО и НФСБ, на практика денонсира договора с ГЕРБ, който е сключен между ПП ГЕРБ и „Обединени патриоти“ – НФСБ, „Атака“ и ВМРО\". Това каза лидерът на ПП „Атака“ Волен Сидеров в предаването „12+3“ по  БНР .  \r\nТой обясни, че колегите му от НФСБ и ВМРО са заличили думите „НФСБ, „Атака“ и ВМРО“ – т.е. „Обединени патриоти“ вече не се състоят от тези три партии. Според Сидеров въпросът е лидерите Симеонов и Каракачанов, вземайки това решение вчера да направят този протокол, те всъщност прекратяват ли управленската коалиция с ГЕРБ, защото практически и юридически това означава това. „Съответно от ГЕРБ трябва да отговорят на този въпрос. Ще преподпишат ли ново споразумение, защото „Обединени патриоти“ е само заглавие без изброяване на партиите и тогава ГЕРБ са длъжни да кажат“, коментира Сидеров. Според него решението е равностойно на торпилиране на управляващата коалиция. „Има и дата – 8 юни, т.е. подготвят това от един месец и са забравили да заличат датата, защо вчера, защо така – на това трябва да отговарят г-н Каракачанов и Симеонов. Защо го направиха задкулисно и не уведомиха „Атака“, че има заседание на групата с тази и тази точка? Гласували са да заличат трите партии от името „Обединени патриоти“ – а това заличаване води до денонсиране – Симеонов и Каракачанов торпилираха управлението на България и всъщност развалиха коалицията ГЕРБ – ОП“, подчерта Сидеров.", "date": "2019.07.10", "title": "Волен Сидеров, „Атака“: Валери Симеонов и Красимир Каракачанов торпилираха управлението на България"}
{"url": "http://www.focus-news.net/news/2019/07/10/2678944/ekaterina-dzhumalieva-ministerstvo-na-kulturata-obsadihme-sazdavane-na-registri-s-otkradnati-proizvedeniya-na-izkustvoto.html", "text": "По време на срещата бяха засегнати и темите за създаване на регистри на откраднати произведения на изкуството, създаване на регистър на идентифицирани произведения на изкуството. Това каза Екатерина Джумалиева, и.д. директор Дирекция „Културно наследство, музеи и изобразителни изкуства“ в Министерството на културата след работна среща по повод производството, разпространението и предлагането на фалшификати на българското изобразително изкуство, предаде репортер на  Агенция „Фокус“ . „Регистърът би подпомогнал една сравнително бърза проверка на всички заинтересовани страни, които продават или купуват произведения на изкуството, както и експертите, които се занимават с идентификация. Трябва да има бърза обмяна на информация“, заяви Екатерина Джумалиева \r\n„На срещата се споменаха и някои проблемни области във връзка със съществуващи регистри на реставраторите по чл. 165 от Закона за културното наследство. Отчете се и това, че не би следвало по негативен начин да се обезценява труда или да се злепоставя имиджа на институции или отделни експерти, от гледна точка на това, че няма нито реставратор, нито изкуствовед, нито археолог, който да разбира от всичко“, посочи още Джумалиева. \r\nИрина ИВАНОВА", "date": "2019.07.10", "title": "Екатерина Джумалиева, Министерство на културата: Обсъдихме създаване на регистри с откраднати произведения на изкуството"}
{"url": "http://www.focus-news.net/news/2019/07/10/2678948/d-r-viktor-kirchev-regionalna-zdravna-inspektsiya-kardzhali-vazmozhno-e-zarazyavane-na-57-godishen-mazh-ot-selo-rogach-s-virus-na-krimska-kongo-hemoragichna-treska.html", "text": "Възможно е заразяване на 57-годишен мъж от село Рогач, община Крумовград, с вирус на Кримска-Конго хеморагична треска. Това съобщи за  Радио \"Фокус\"  д-р Виктор Кирчев, директор на Регионална здравна инспекция (РЗИ)-Кърджали. На 26 юни РЗИ е получила от Инфекциозна болница-Пловдив писмо, с което е била уведомена за евентуално заразяване от вируса чрез кърлеж. Резултатите от лабораторните изследвания още не са готови и не е потвърдено какво е заболяването.  \r\nД-р Виктор Кирчев напомни, че това е втори случай на зараза чрез ухапване от кърлеж в региона. Първият е бил преди месец и половина, с 60-годишна жена в село Чал. Д-р Кирчев заяви, че тя веднага е била хоспитализирана и вече е излекувана, но този вирус е опасен и при евентуално наличие на заразата трябва веднага да се реагира. Миналата година в село Чал от болестта е починала жена над 65-годишна възраст. Единственият начин за справяне с вируса на Кримска-Конго хеморагична треска е пострадалият веднага да се отведе в болница. Болестта се предава на хората чрез ухапване от заразени кърлежи или чрез пряк контакт с кръв или тъкани на заразени пациенти или животни. Вирусът причинява тежко заболяване с фатален край в до 30% от случаите. \r\nДарина ДЕЕНИЧИНА", "date": "2019.07.10", "title": "Д-р Виктор Кирчев, Регионална здравна инспекция-Кърджали: Възможно е заразяване на 57-годишен мъж от село Рогач с вирус на Кримска-Конго хеморагична треска"}
{"url": "http://www.focus-news.net/news/2019/07/10/2678950/tass-ukrainskiyat-prezident-prevarna-chernobil-v-otkrita-zona.html", "text": "Президентът на Украйна Владимир Зеленски подписа указ, с който се премахват редица забрани за посещение на забранената зона около Чернобил, включително създаването на \"зелен коридор\" за туристите, предава  TACC . \r\n\"Ние трябва да покажем Чернобил на света: учени, природозащитници, историци, туристи. ... Днес подписах указ, с който ще започне трансформацията на забранената зона в една от точките на растеж на новата Украйна и премахване на предпоставките за корупция\", - каза Зеленски, добавяйки, че\" няма да има забрани\". \r\nСега, според него, Чернобил е източник на корупция. \"За съжаление, забранената зона все още е символ на корупция: служители по сигурността събират подкупи от туристи, нелегално се изнася скрап и се използват природни ресурси. Скоро ще спрем всичко това\", подчерта той. Зеленски обеща, че Чернобил ще се превърне в научно-туристическо съоръжение, което \"ще се превърне в символ на свободата на новата Украйна - без корупция и глупави забрани, с инвестиции и бъдеще\".  Юлиян Марков", "date": "2019.07.10", "title": "ТАСС: Украинският президент превърна Чернобил в открита зона"}
{"url": "http://www.focus-news.net/news/2019/07/10/2678951/dobrich-dobrovoltsi-ot-deset-strani-shte-rabotyat-tozi-mesets-na-arheologicheskiya-obekt-palmatis.html", "text": "Доброволци от десет страни ще работят този месец на археологическия обект Палматис, предаде кореспондентът на  Радио „Фокус” . Работата ще започне на 14 юли и ще продължи близо половин месец. „Планиране и изпълнение на теренна консервация на Раннохристиянска базилика в крепостта Палматис, област Добрич“ е проект за опазване на недвижимото културно наследство с участието на доброволци от различни страни, организиран в партньорство между European heritage volunteers и Регионалния исторически музей (РИМ) в Добрич, със съдействието на Община Тервел. Останките от раннохристиянска базилика на обекта са идентифицирани за първи път преди шест години чрез геофизично изследване. През 2016 г. при спасителни археологически разкопки, под научното ръководство на археолозите проф. Казимир Попконстантинов и Боян Тотев, е разкрито олтарното пространство. Две години по-късно е проучен трикорабният наос и триделният нартекс на базиликата.  \r\nЕдно от най-забележителните открития, които археолозите направиха през последните годни, е синтронът, за който се предполага, че е бил необикновено висок – около 2 метра. Запазени са първите три от деветте му стъпала. Доброволците са от България, Русия, Япония, Индия, Китай, Германия, Косово, Албания, САЩ и Испания. Техни научни ръководители са Боян Тотев, уредник в РИМ – Добрич, и двама реставратори – д-р Красимира Франгова от Кралската немска академия по изящно изкуство, и Томе Филов  от Националния институт „Стоби“ в Македония. След теоретична подготовка  доброволците ще извършат обследване на състоянието на олтарната преграда и синтрона на базиликата в Палматис и ще изготвят стратегия за теренна консервация на археологическите структури. Палматис е древен римски град. Неговата укрепена територия заема площ от 225 000 кв.м. В границите на Римската империя градът е част от провинцията Мизия Втора и е бил разположен на важен път, който свързва големите антични градове Дуросторум (днешната Силистра) и Марцианополис (днешната Девня). \r\nЖулиета НИКОЛОВА", "date": "2019.07.10", "title": "Добрич: Доброволци от десет страни ще работят този месец на археологическия обект Палматис"}
{"url": "http://www.focus-news.net/news/2019/07/10/2678934/stefka-stoeva-tsik-spravihme-se-s-3000-mashini-veroyatno-shte-se-spravim-s-6000-no-sme-dlazhni-da-predupredim-otsega-che-ima-opasnosti.html", "text": "Справихме се с 3000 машини, вероятно  ще се справим с 6000, но сме длъжни да предупредим отсега, че има опасности. Това каза председателят на ЦИК Стефка Стоева по време на обсъждането в Правна комисия на измененията в Изборния кодекс, с които се отменя машинното гласуване, предаде репортер на  Агенция „Фокус“ . Председателят на ЦИК изтъкна, че като експерти членовете на Комисията са били длъжни да направят този анализ, а не на есен при много по-различни избори, те да бъдат упрекнати. \"Ние сме представили анализ, аз го изчетох тук целия. Дадох допълнителни разяснения. Анализът е утвърден с решение на ЦИК. Цифрите в него са такива, каквито са. Вече всеки може да прави изводи. Знаем за чашата наполовина пълна и наполовина празна, но това са цифрите. Отново трябва да кажем, че 7.59 % гласоподаватели са гласували с машина. Броят на недействителните бюлетини е 4 и няколко процента, той не е спаднал драстично, както се твърди. Излишно е да повтарям другите цифри, че в 149 секции никой не е гласувал с машина“, припомни Стоева. Тя посочи, че от ЦИК не са говорили какви трудности са срещали с машините. Според нея става въпрос за трудности, които обществото не ги вижда и те остават на заден план, защото имаме държавен орган, върху който е удобно да се казва, че не се е справиха. Стоева подчерта, че не е вярно, че гражданите не са насърчавани да гласуват с машина. „Не мислим, че само ЦИК е причината. Сами по себе си машините не са лоши, това сме го казали. Справихме се с 3000 машини, вероятно  ще се справим с 6000, но какви ще бъдат резултатите предвид сложните избори в два тура, ние сме длъжни да предупредим отсега, че има опасности“, допълни тя. \r\nДеница КИТАНОВА", "date": "2019.07.10", "title": "Стефка Стоева, ЦИК: Справихме се с 3000 машини, вероятно ще се справим с 6000, но сме длъжни да предупредим отсега, че има опасности"}
{"url": "http://www.focus-news.net/news/2019/07/10/2678953/dobrich-sadyat-ruski-grazhdanin-obvinen-za-dlazhnostno-prisvoyavane-na-86-apartamenta-v-zhilishten-kompleks-v-selo-kranevo-na-stoynost-blizo-115-mln-leva.html", "text": "В Окръжния съд в Добрич започна дело срещу руски гражданин, обвинен за длъжностно присвояване в особено големи размери, представляващо особено тежък случай, съобщиха от пресцентъра на  съда . Делото се гледа в отсъствието на подсъдимия, който се намира извън пределите на страната. Той е бил редовно призован и не е посочил уважителни причини за неявяването си. Съдебният състав е преценил, че неявяването на подсъдимия няма да попречи за разкриване на обективната истина по делото и е разпоредил производството да протече задочно. Срещу 61-годишния А. К. е повдигнато обвинение за това, че на 16 февруари 2015 г., в Балчик, като длъжностно лице, е осъществил привидна сделка и присвоил чужди вещи, собственост на търговско дружество – 86 апартамента, намиращи се в жилищен комплекс в село Кранево, на стойност 11 460 615 лева.  \r\nСпоред обвинителния акт на 22 януари 2015 г. подсъдимият бил освободен от длъжността „управител“ на дружеството, но преди това обстоятелство да бъде вписано в Търговския регистър той се разпоредил с имущество на търговското дружество. Деянието било извършено чрез посредственото извършителство на друго лице, което било упълномощено от подсъдимия да сключи договор за покупко-продажба на апартаментите. Сделката била изповядана пред нотариус в Балчик. Апартаментите били продадени за обща цена от 775 000 лв. на дружество-купувач, със седалище и адрес на управление в Република Белиз. В обвинителния акт се посочва, че според изготвена в хода на разследването съдебно - оценъчна експертиза към датата на продажбата пазарната стойност на апартаментите възлизала на 5 859 719 евро, с левова равностойност от 11 460 615 лева. Делото се гледа по общия ред с призоваване на всички свидетели и вещи лица. Следващото съдебно заседание е насрочено за 11 септември 2019 г., от 10.30 часа.", "date": "2019.07.10", "title": "Добрич: Съдят руски гражданин, обвинен за длъжностно присвояване на 86 апартамента в жилищен комплекс в село Кранево на стойност близо 11.5 млн. лева"}
{"url": "http://www.focus-news.net/news/2019/07/10/2678935/shumen-mezhduvedomstvena-komisiya-shte-provede-sreshti-po-obshtini-i-naseleni-mesta-otnosno-opasnostta-ot-afrikanska-chuma-po-svinete-na-teritoriyata-na-oblast.html", "text": "Междуведомствена комисия ще проведе срещи с кметовете по общини и населени места относно опасността от африканска чума по свинете (АЧС) и набелязаните превантивни мерки за недопускането й на територията на област Шумен. Решението е част от мерките за предотвратяване възникването на болестта в региона, приети на заседание на Областната епизоотична комисия, под председателството на проф. Стефан Желев, областен управител на Шумен, предаде репортер на  Радио „Фокус“-Шумен . „Информацията за епизоотичната обстановка в страната и областта, опасността от разпространението на АЧС, превантивните мерки, разяснителна кампания и информационни материали трябва да стигнат до всяко населено място и всеки стопанин“, посочи Петко Шаренков, заместник областен управител, който ще оглави Междуведомствената комисия. Участниците в заседанието бяха единодушни, че предвид факта, че в Шумен и областта има развито силно интензивно свиневъдство, с около 100 000 свине, и поголовието трябва да бъде опазено.  \r\n„Положението е сериозно, още миналата година в съседни на Шумен области  Силистра и Варна бяха регистрирани огнища на АЧС. При такова в 3-километровата зона се избиват всички прасета  и стопаните не получават месо, то се унищожава, в 10-километровата зона има наблюдение, ограничения, стопаните също ще бъдат ощетени, затова се обръщам към кметовете на общините да предупредите хората. За всеки ще е голяма загуба. Разпространението на болестта е много лесно, няма ваксина за животните, разпространи ли се – неминуемо стопаните губят. Само на държавата унищожаване на прасета в една ферма струва 15 млн. лв., отделно е щетата за собственика“, каза проф. Стефан Желев. Д-р Наташа Баева, началник отдел „Здравеопазване на животните“ в ОДБХ-Шумен запозна присъстващите с епизоотичната обстановка  в страната и областта. АЧС на територията на България има от 2018 година - регистрирани са 20 огнища при диви свине и 1 при домашни в село Тутраканци, област Варна. До месец март 2019 има 14 огнища при диви свине. На 3 и 5 юли са обявени огнища в област Плевен - в село Жернов и село Новачене, а на 9 юли още 6 огнища - 3 в община Никопол и още 3 в община Гулянци, област Плевен.  \r\n„Африканската чума по свинете се развива  много бързо, което предполага, че е пренесено чрез човешкия фактор“, отбеляза д-р Наташа Баева. Тя посочи, че на територията на област Шумен на този етап няма открити случаи на АЧС. Проби за изследване се изпращат от отстреляни диви прасета, от кланици, от умрели животни от промишлени и фамилни свинеферми, като до момента резултатите за АЧС са отрицателни. „В област Шумен има регистрирани 7 промишлени свинеферми с около 65 000 прасета, ферми тип А, фамилни с около 1500 прасета и 16 стада източно балкански свине в община Смядово, с около 1000 прасета. Данните ще бъдат актуализирани и при следващата епизоотична комисия ще имаме точна информация за броя на прасетата“, обяви д-р Наташа Баева. Бяха набелязани близо 15 превантивни мерки за недопускане на разпространение на заболяването в област Шумен, с акцент върху строг контрол на нерегламентирани сметища и изхвърляне на кухненски отпадъци по улиците, както и при отглеждането на свине в стопанствата тип „заден двор“. В населените места от областта ще се проведе разяснителна кампания и ще бъдат разпространени информационни материали. Следващото заседание на Областната епизоотична комисия ще се проведе на 18 юли. \r\nИвелина ИВАНОВА", "date": "2019.07.10", "title": "Шумен: Междуведомствена комисия ще проведе срещи по общини и населени места относно опасността от африканска чума по свинете на територията на област"}
{"url": "http://www.focus-news.net/news/2019/07/10/2678937/ombudsmanat-maya-manolova-slozhnostta-na-izborite-e-osnovniyat-argument-v-polza-na-mashinite-otkazat-ot-mashinno-glasuvane-e-krachka-nazad-ot-prozrachnostta.html", "text": "Сложността на изборите е основният аргумент в полза на машините. Това каза омбудсманът на Република България Мая Манолова по време на обсъждането в Правна комисия на измененията в Изборния кодекс, с които се отменя машинното гласуване, предаде репортер на  Агенция „Фокус“ . Според нея по-добре от секционните избирателни комисии при сложно гласуване може да се справи машината. „Отказът от машинното гласуване е крачка назад от прозрачността, от модерността, от осигуряването на честността на изборния процес. Това е все едно от дигиталния век, да се върнем в каменната ера. Защо и депутатите в парламента, и аз съм била депутат, гласуваме с карти, а не с вдигане на ръка“, попита Манолова. Тя обясни, че депутатите ще направят голяма грешка, ако се откажат от машинното гласуване и подчерта, че аргументите им не издържат. „Няма да изненадам никой с позицията си „за“ машинното гласуване. Само ще припомня, че с въвеждането на експериментално машинно гласуване се започна от 2009 г.“,  каза Манолова. Тя отчете, че настоящият анализ на ЦИК е първият, в който не се отчита успехът на машинното гласуване.  „Ще се опитам да се спра много накратко, за да не отнемам от ценното ви време на опровергаване на аргументите, които предлага изборната администрация и които очевидно изцяло се споделят от парламентарното мнозинство. На първо място, че машините са малко използвани на последните избори. Вади се числото 8% от българите, гласували с машини. Извинявайте при изборна активност от 30%, тези 8% представляват близо 30%. Ако искате да отворим анализа и да вадим числата. Много внимателно следя вносителите в техните аргументи. 27,5 %, което е коректното число изобщо не е малък процент на гласуване с машини. Предвид обстоятелството, че методическите указания бяха обнародвани от ЦИК вечерта в понеделник четири дни преди изборите. Предвид, че обученията не включваха машините, тъй като не бяха готови инструкциите“, каза още омбусманът. Манолова коментира и друга теза, че не били намалели достатъчно недействителните бюлетини с машинното гласуване. „Вие повече от всеки друг би следвало да сте наясно, че машинното гласуване произвежда 0 на брой недействителни бюлетини“, подчерта Маналова. „По отношение на оскъпяването на машинното гласуване. Казвала съм го и преди. Попитах ЦИК още при насрочването и при обявяването на обществената поръчка защо ще наемат машини на цена, на която могат да ги купят, така и не получих отговор. Мисля, че всеки от вас може да направи справка какви бяха цените на наем при предните провеждани избори“, обясни още Манолова. „Аргументът, че машините са скъпа играчка поражда у мен един друг въпрос защо можем да си позволим пари за скъпа играчка за евровота и за президентските, а не можем да си позволим същите пари за парламентарните и местните. Още повече, че тази скъпа играчка може да бъде купена веднъж и завинаги и да се ползва за всички избори. Следващите аргументи, че видите ли ЦИК е направил всичко възможно, за да се проведе нормално машинното гласуване. Ще говоря с факти. Всеки от вас може да извади протоколите, които бяха изготвени и утвърдени от ЦИК за европейските избори и да ги сравни с протоколите от президентските. Аз съм извадила това е в точка 8. Сравнени на точка 8 в протокола на СИК. Точка 8 в протокола на СИК по време на президентските избори има три графи. Действителни гласове, подадени с машини, действителни гласове, подадени с хартиени бюлетини, сбор на действителните гласове по партии. Какво утвърди сега ЦИК? Директен сбор на машинните с хартиените гласове“, допълни омбудсманът. По думите й това е една от причините до установените близо 1200 грешки в протоколи, които официално са на страницата на ЦИК.  \r\nДеница КИТАНОВА", "date": "2019.07.10", "title": "Омбудсманът Мая Манолова: Сложността на изборите е основният аргумент в полза на машините, отказът от машинно гласуване е крачка назад от прозрачността"}
{"url": "http://www.focus-news.net/news/2019/07/10/2678954/plyus-info-makedoniya-chernogorski-samolet-katsna-prinuditelno-v-kaluga-na-pilota-mu-priloshalo.html", "text": "Черногорският самолет , който летял от  Тиват до Москва, извърши принудително кацане на летище в руския град Калуга, заради прилошаване на пилота, пише македонското електронно издание  “Плюс Инфо“ \r\n„За пилота се полагат медицински грижи и здравословното му състояние е стабилно“, обясниха от компанията. \r\nБеше подчертано, че безопасността и сигурността на пътниците и екипажа не са били застрашени в нито един момент от полета.  Юлиян Марков", "date": "2019.07.10", "title": "„Плюс Инфо“ (Македония): Черногорски самолет кацна принудително в Калуга, на пилота му прилошало"}
{"url": "http://www.focus-news.net/news/2019/07/10/2678955/prezidentat-rumen-radev-udostoi-s-darzhavni-otlichiya-deytsi-na-kulturata-i-izkustvoto.html", "text": "Президентът Румен Радев удостои в Гербовата зала на „Дондуков“ 2 с държавни отличия дейци на културата и изкуството, съобщиха от  прессекретариата на държавния глава . С орден „Стара планина“ първа степен бяха наградени театралните и филмови актьори Васил Михайлов и Ириней Константинов за заслуги в областта на културата и изкуството. С орден „Св. Св. Кирил и Методий“ първа степен беше удостоен художникът Христо Панев.  \r\nНа церемонията актьорът и театрален режисьор Андрей Аврамов и председателят на гражданско сдружение \"Епископ Йосип Щросмайер“ Трифон Павлов бяха наградени с ордени „Св. Св. Кирил и Методий“ втора степен. Румен Радев връчи орден „Св. св. Кирил и Методий“ огърлие на клавирния педагог, преподавател и дългогодишен директор на Националното музикално училище „Любомир Пипков“ Милка Митева.   \r\n„За мен е чест да връча висши държавни отличия на творчески дейци и общественици с безспорен авторитет, чиито имена се превърнаха в символ на цяла епоха от културното развитие на страната“, заяви държавният глава в словото си на церемонията.  \r\nПрезидентът подчерта, че отличията отразяват признателността, респекта и обичта на цялото ни общество към личностите, които са вложили огромна творческа енергия, съграждаща сила и лично достолепие в образа на съвременна България. „Примерът на културната ви мисия е респектиращ и вдъхновяващ не само у нас, но и отвъд пределите на страната. Вашите постижения са повод за лично удовлетворение, но също така са обществен капитал с висока стойност“, обърна се Румен Радев към наградените и гостите на церемонията.   \r\nИриней Константинов благодари от името на удостоените с висши държавни отличия. „Нашата работа е свързана с публиката, която през цялото време ни е вдъхновявала, критикувала и ни е гледала със затаен дъх. От нея сме черпили вдъхновение, тя е била и наш съдник, но времето ще отсъди колко дълго ще останем в нейната памет“, заяви Ириней Константинов.", "date": "2019.07.10", "title": "Президентът Румен Радев удостои с държавни отличия дейци на културата и изкуството"}
{"url": "http://www.focus-news.net/news/2019/07/10/2678958/otpuskat-se-5-611-leva-za-rehabilitatsiya-na-voennoinvalidi.html", "text": "Правителството одобри допълнителен трансфер в размер на 5 611 лв. по бюджета на държавното обществено осигуряване за 2019 година. Това съобщиха от  правителствената информационна служба . Със средствата ще се разплатят извършени разходи за престой и ползване на дейности и услуги в базите на „Профилактика, рехабилитация и отдих“ ЕАД от правоимащи лица по Закона за военноинвалидите и военнопострадалите.", "date": "2019.07.10", "title": "Отпускат се 5 611 лева за рехабилитация на военноинвалиди"}
{"url": "http://www.focus-news.net/news/2019/07/10/2678959/do-400-000-lv-sanktsii-se-predvizhdat-za-telekom-operatori-koito-sled-15-may-predlagat-razgovori-s-es-nad-019-evro-na-minuta.html", "text": "Санкции за телеком операторите при евентуално нарушение на пределните цени на дребно за международни мобилни и фиксирани разговори и текстови съобщения към страни от ЕС, предвижда одобреният от Министерския съвет проект на Закон за изменение и допълнение на Закона за електронните съобщения. Това съобщиха от  правителствената информационна служба . Текстовете гарантират ефективното прилагане на национално ниво на пределните стойности на цените за тези услуги, като въвеждат система от ефективни, пропорционални и възпиращи санкции при нарушения. \r\nСъгласно европейски регламент, от 15 май 2019 г. се прилагат цени на дребно (без ДДС), които не трябва да надвишават 0.19 евро на минута за повиквания и 0,06 евро за текстови съобщения. В случай, че телеком оператор продължава да прилага по-високи тарифи след тази дата, той може да бъде глобен между 20 000 и 400 000 лв. \r\nОт 5 000 до 50 000 лв. е санкцията в случай, че операторът не осигури активирането на тарифата в рамките на един работен ден, без това да води до определени негативни последици за потребителите.", "date": "2019.07.10", "title": "До 400 000 лв. санкции се предвиждат за телеком оператори, които след 15 май предлагат разговори с ЕС над 0,19 евро на минута"}
{"url": "http://www.focus-news.net/news/2019/07/10/2678941/ekathimerini-mitsotakis-obyavi-glavnite-prioriteti-na-svoite-pravitelstvo.html", "text": "Новоизбраният премиер на Гърция Кириакос Мицотакис обяви главните приоритети на новото правителство, съобщава   Ekathimerini . \r\n„Спечелихме битката на идеите с нашата програма за по-добра Гърция, сега е време да обединим всички гърци зад общата визия за бъдещето“, заяви Мицотакис по време на първото си обръщение към новоназначения кабинет.   \r\nВ рамките на своята реч, Мицотакис определи 12-те най-важни приоритета пред своето правителство, като сред тях са постигането на стабилен икономически растеж с повече инвестиции и ниска безработица; подсилване на сигурността; развиване на социалната солидарност; подобряване на здравеопазването и образованието; възстановяване на средната класа в Гърция; защита на околната среда; облекчаване на бюрокрацията чрез въвеждането на технологиите в управлението и др.    Цанко Цолов", "date": "2019.07.10", "title": "Ekathimerini: Мицотакис обяви главните приоритети на своите правителство"}
{"url": "http://www.focus-news.net/news/2019/07/10/2678960/sliven-politsiyata-izdirva-83-godishen-mazh-v-neizvestnost-ot-3-yuli.html", "text": "Районно управление на МВР-Сливен издирва 83-годишен мъж. Диню Бойчев Тодоров, на 83 години от град Сливен, е в неизвестност от 3 юли 2019 г. Това съобщиха от  ОДМВР-Сливен . Тодоров е видян за последно в местност „Войнишко кладенче“ посока „Андреева чешма“ \r\nМъжът е на видима възраст 75-80 години, ръст среден (165см), телосложение – нормално, очи – зелени , лице – овално, бяло, коса – къса, права, прошарена. Движи се бавно, с бастун.  \r\nайонно управление на МВР-Сливен се обръща с молба, при установяване на мъжа или при получаване на информация за местоположението му да се уведоми най-близкото поделение на МВР или да се подаде сигнал на тел. 112, или на телефони: 0898460048; 044 644 333.", "date": "2019.07.10", "title": "Сливен: Полицията издирва 83-годишен мъж, в неизвестност от 3 юли"}
{"url": "http://www.focus-news.net/news/2019/07/10/2678961/reglamentirat-se-minimalnite-iziskvaniya-za-mrezhova-i-informatsionna-sigurnost.html", "text": "Министерският съвет прие Наредба за минималните изисквания за мрежова и информационна сигурност. По този начин се усъвършенства нормативната база в областта на мрежовата и информационната сигурност, съгласно Закона за киберсигурност. Това съобщиха от  правителствената информационна служба . \r\nВ Наредбата са дефинирани принципите и целите на мрежовата и информационната сигурност. Поставени са изисквания за организационни мерки за защита на мрежите и информационните системи, както и свързаната с тях информация, попадащи в обхвата на Закона за киберсигурност. \r\nС Наредбата се определят минималните изисквания за мрежова и информационна сигурност, както и препоръчителни мерки, въвеждат се правила за извършване на проверките за съответствие с изискванията за мрежова и информационна сигурност, определя се редът за водене, съхраняване и достъп до регистъра на съществените услуги. Въвеждат се стандартизирани форми за уведомленията за инциденти, форма за обобщена статистическа информация за инциденти, съгласно Закона за киберсигурност и се уеднаквява таксономията и приоритизацията в тази област. \r\nПриетата Наредба ще способства за повишаване на нивото на защитата срещу инциденти, рискове и заплахи за мрежовата и информационната сигурност в Република България.", "date": "2019.07.10", "title": "Регламентират се минималните изисквания за мрежова и информационна сигурност"}
{"url": "http://www.focus-news.net/news/2019/07/10/2678947/ministar-danail-kirilov-reshenieto-za-mashinnoto-glasuvane-beshe-poveche-politichesko-koeto-ne-oznachava-che-e-pravilno-i-ne-sledva-da-bade-revizirano.html", "text": "През февруари въведохме машинното гласуване, но решението беше повече политическо, което не означава, че е правилно че не следва да бъде ревизирано. Това каза министърът на правосъдието Данаил Кирилов по време на обсъждането в Правна комисия на измененията в Изборния кодекс, с които се отменя машинното гласуване, предаде репортер на  Агенция „Фокус“ . „Искам да подчертая, че си позволих да участвам в този дебат изцяло в лично качество“, каза още министърът. Той разграничи своето изявление и посочи, че те не са позиция на правителството и изпълнителната власт. „Радвам се, че с г-н Стоилов сме един до друг. Чаках да минат основните изказвания на гостите и аз да изкажа моето лично становище без да твърдя и да го обосновавам като експертно. Няма как да не се изкуша и аз да цитирам история. С омбудсмана и колегата г-жа Манолова може в детайли да си припомним дебатите през 2014 г. Можем да си припомним и демонстрационната и обучителна кампания тогава. Главната цел е не да направим анализ с претенция за категоричност, защото такива анализи ние имаме. Имаме от онова време, от последно време и за тези избори, представен такъв анализ“, каза министърът. Той помоли да се сравняват позициите по вектора кой работи за доверие и кой работи срещу доверието. „В тази връзка няма да кажа, че политическата партия, в която аз членувам често пъти е била въвличана в този спор. Тъй като ние винаги сме били отговорни в дебатите, ясно сме обяснявали нашата позиция. В тази причина се спомена за измененията в ИК февруари тази година. Защо бяха тези изменения. Моля, спомнете си. Това не беше много много назад във времето. В онзи дебат, който не знам дали беше технически или правен, стана политически. Имаше парламентарна група, която демонстративно напусна парламента с пет искания и едното беше във връзка с машинния вот. Ние приехме тези искания. Някой от нашите опоненти да каза „Да, даже прекрасно. Отчитаме, че вие съобразихте окончателното правно гласуване с нашето искане“, обясни още Кирилов. „Трудности е имало сигурен съм много. Не съм успял да следя работата на ЦИК по този случай, но като обикновен гражданин изразявам задоволство от работата на ЦИК в тези избори. Това е нов състав на ЦИК. Бяха изправени в ситуация да действат недостиг на време. Според мен ЦИК в тази ситуация се справиха максимално добре. Укор по отношение на ЦИК аз не мога да отправя“, обясни Кирилов. „По отношение на обучението на СИК ще кажа, че този въпрос сме го дискутирали с г-жа Манолова още от 2013 г. Какво стана, г-жо Манолова, с професионалната ЦИК и с обучителните програми за членове на СИК“, попита още Кирилов. „Въпросът за машинното гласуване ние сме го обсъждали и аз съм бил гост поне на два формата на минали ЦИК и там си спомням, че и аз и проф. Константинов и колегите от БСП бяха съгласни с това, че приоритетният приоритет пред нас трябва да бъде друг електронен способ на гласуване – електронно дистанционно. Аз продължавам да твърдя, че ние по никакъв начин не сме се отказали да развиваме електронното дистанционно гласуване, но и там въпреки всичките ни усилия, пак получихме укор след това. Най-голямото ми възмущение беше снощи, когато гледах наш колега от миналия парламент – колегата Петър Славов, с който, с колегата Делчев и аз и някой други колеги все пак достигнахме до правните решения, които бяха установени в Изборния кодекс от 2014 г. Какво направихме с доверието? Как реагирахме и как реагира опозицията, когато не само аз, експерти по възлагане на онзи ЦИК беше направило процедурата по обществена поръчка пазарно проучване и анализ. Какво пише в това проучване по отношение на единствените достъпни машини за България, които бяха използвани, които г-жа Манолова пита що са скъпи“, посочи още Кирилов. Той обясни, че с тези машини е избран Мадуро във Венецуела. „1 млн. неистински гласа“, допълни още Кирилов. „Аз приемам и ще понеса отговорността за това, че в дебата, който беше февруари месец, в желанието си да изпълним изискването на опозицията, да изпълним повече от техните искания, ние направихме мигновено избори за нов ЦИК. Защо? Защото БСП иска. Направихме промяна по отношение на машинното гласуване. Защо? Защото беше в пакета от исканията на опозицията. Какво сме изпуснали тогава като правна дефиниция и какво аз тогава като председател на Правна комисия не съм могъл да защитя и отстоя правилно – спецификата на местните избори. В местните избори, както имаме около 3000 матрици на печатна база на бюлетините, тук ще трябва да имаме точно толкова разработки на софтуерния продукт. Тук поддръжката ще е много по-скъпа“, обясни Кирилов.  \"Колеги,винаги, когато сме действали съобразно политическата конюнктура сме допускали правни, да го нарека, несъответствия. Няма да го наричам по по-друг начин. Повтарям - поемам отговорността за онова решение, което беше повече политическо, отколкото правно и чийто смисъл беше да сближи крайните позиции между мнозинството и опозицията. Това решение, което взехме тогава не означава, че е правилното и работещото и не следва да бъде ревизирано\", допълни още Кирилов.  \r\nДеница КИТАНОВА", "date": "2019.07.10", "title": "Министър Данаил Кирилов: Решението за машинното гласуване беше повече политическо, което не означава, че е правилно и не следва да бъде ревизирано"}
{"url": "http://www.focus-news.net/news/2019/07/10/2678962/prieti-sa-izmeneniya-na-normativni-aktove-na-ministerskiya-savet.html", "text": "Правителството прие Постановление за изменение на за изменение и допълнение на нормативни актове на Министерския съвет. Това съобщиха от  правителствената информационна служба . \r\nПромените на Закона за ратифициране на Конвенцията за премахване на изискването за легализация на чуждестранни публични актове налагат създаването на нова организация за изпълнението на дейностите, както на централно, така и на областно ниво. Изпълнението на дейностите в част от областните администрации налага осигуряване на допълнителна численост в най-натоварените от тях, където проблемът не може да бъде решен с прилагане само на организационни мерки. Осигуряват се допълнително по една щатна бройка за област Кърджали и Софийска област, които предоставят най-активно услугата. Допълнителните бройки са за сметка на намаляване на числеността на Министерството на външните работи с две щатни бройки. Възлагат се и функции на отдел „Административна и регионална координация“ в администрацията на Министерския съвет във връзка с централизираното поддържане на система за легализация на документи.  \r\nПредлага се и увеличаване на числеността на областна администрация Перник с две щатни бройки, необходими за осъществяване на дейностите по финансов контрол, както и за привличане на IT специалист за сметка на намаляване на числеността на областите Монтана и Търговище. \r\nС проекта па постановление се предлага и прецизиране на функциите на дирекция „Модернизация на администрацията“ във връзка с поддържането па платформата за достъп до обществена информация по чл. 15г от Закон за достъп до обществена информация и с необходимостта от разграничаване на функциите в областта на политиката за отворени данни предвид законовите правомощия на Държавна агенция „Електронно управление“. \r\nС приемането на предложения проект на Постановление се осигурява новата организация за изпълнението на Закона за ратифициране на Конвенцията за премахване на изискването за легализация на чуждестранни публични актове. \r\nПромените ще осигурят реална възможност и достатъчна обезпеченост за работа в областните администрации. Ще бъде осигурено ясно разграничаване на функциите и отговорностите на АМС и ДАЕУ в областта на политиката по отворени данни, както и поддържането и администрирането на платформата за достъп до обществена информация на конкретно звено в АМС.", "date": "2019.07.10", "title": "Приети са изменения на нормативни актове на Министерския съвет"}
{"url": "http://www.focus-news.net/news/2019/07/10/2678963/odobreno-e-sklyuchvaneto-na-dve-sporazumeniya-mezhdu-balgariya-i-sasht-za-reglamentirane-na-avtomatichniya-obmen-na-otcheti-po-darzhavi.html", "text": "Правителството одобри сключването на две споразумения между Република България и Съединените американски щати, които ще регламентират автоматичния обмен на отчети по държави между двете държави. Това съобщиха от  правителствената информационна служба . По този начин нашата страна ще може да получава информация за приходите, дейностите, активите и данъците на големите американски мултинационални групи, които извършват дейност на територията на страната.  \r\nОбменът на отчети ще позволи на данъчните администрации да предприемат мерки срещу вредните данъчни практики в областта на трансферното ценообразуване и да идентифицират предприятията, които изкуствено прехвърлят значителна част от печалбите си към юрисдикции с преференциални данъчни режими. \r\nСключването на споразуменията ще облекчи значително местните дъщерни дружества на американските многонационални групи. За тях ще отпадне задължението за подаване на отчети по държави, съгласно Данъчно-осигурителния процесуален кодекс, тъй като информацията вече ще бъде обменяна по реда на административното сътрудничество. \r\nСъс споразуменията двете държави ще изпълнят поетите ангажименти по Мярка 13 от Проекта BEPS (Base Erosion and Profit Shifting) на Организацията за икономическо сътрудничество и развитие за прилагането на мерки срещу свиването на данъчната основа и прехвърлянето на печалби в други юрисдикции.", "date": "2019.07.10", "title": "Одобрено е сключването на две споразумения между България и САЩ за регламентиране на автоматичния обмен на отчети по държави"}
{"url": "http://www.focus-news.net/news/2019/07/10/2678949/ministar-desislava-taneva-razporedi-speshni-merki-za-ogranichavane-na-zarazata-s-afrikanska-chuma-po-svinete.html", "text": "Спешни мерки за надзор и предотвратяване на разпространението на африканска чума по свинете (АЧС) на територията на страната са разписани в заповед на министъра на земеделието, храните и горите Десислава Танева, съобщиха от  пресцентъра на МЗХГ .  \r\nЕжедневно постоянно наблюдение е разпоредено да се осъществява в 2-километровата зона (зона А) около установените огнища на АЧС. Обходите ще се осъществяват по график от държавните горски, ловни и учебни стопанства и всички ловни сдружения и други юридически лица, на които е учредено право на ползване в горски територии и извършват горска и ловно-стопанска дейност. През ден ще се наблюдават териториите в 20-километровата зона (зона Б) около огнищата на АЧС. За всички останали ловностопански райони на Северна България – обходи за надзор ще се осъществяват веднъж седмично, както и в ловностопанските райони, граничещи с Република Сърбия и Република Турция. Разпорежда се и веднъж на две седмици да се обхождат и всички останали ловностопански райони в страната. \r\nЦелта на постоянното наблюдение на ловностопанските територии в страната е да се установи евентуалното наличие на умрели диви свине или такива с нетипично поведение. \r\nВъв връзка с разпоредените дейности е предвидено областните дирекции по безопасност на храните, заедно с държавните горски предприятия и регионалните дирекции по горите да организират и проведат съвместни информационно-образователни курсове по места на всички ловни дружини и държавните горски и ловни стопанства. В районите около констатираните огнища е предвидено тези обучения да стартират незабавно и да приключат в кратки срокове. \r\nРазпоредено е и стриктно да се следи за достигане на съответната по-ниска плътност на популацията при изпълнение на плановете за ползване на дива свиня в ловностопанските райони. Служителите на трите държавни предприятия в Северна България – Северозападно, Северноцентрално и Североизточно ще трябва да обхождат и проверяват това изпълнение. Съгласно заповедта в 20-километровата зона (зона Б) около установените огнища на болестта Африканска чума по свинете тази плътност трябва да достигне под 0.3 броя на 100 ха. За останалите ловностопански райони прореждането на популацията ще е по-малко, като е предвидено да достигне до 0.5 броя на 100 ха. \r\nПредприятията ще имат ангажимент да изплащат по 50 лева за всяка отстреляна при подборен лов дива свиня или намерен труп на дива свиня при съответно предадените задължителни проби за лабораторни изследвания. Ще се заплащат и по 10 лева за всяка отстреляна лисица или чакал, а също и по 100 лева за отстрелян вълк, които се считат за преносители на заразата. \r\nВ заповедта на министъра е разпоредено още изследването на пробите за АЧС от отстреляни диви свине да се извършва за сметка на БАБХ.", "date": "2019.07.10", "title": "Министър Десислава Танева разпореди спешни мерки за ограничаване на заразата с африканска чума по свинете"}
{"url": "http://www.focus-news.net/news/2019/07/10/2678964/tass-pusnat-e-v-eksploatatsiya-nov-sarkofag-na-avariraliya-chetvarti-blok-na-aets-chernobil.html", "text": "В сряда Европейският съюз (ЕС) официално предаде на Украйна ново обезопасително съоръжение (саркофаг), издигнато над четвъртия блок на атомната електроцентрала в Чернобил, съобщиха от офиса на ЕС в Украйна., цитирани от  TACC . \r\nНа церемонията присъства президентът на Украйна Владимир Зеленски. \r\n\"Постоянният саркофаг в Чернобилската АЕЦ е предаден на украинската страна (Държавната специализирана фирма (ОСП) Чернобилска атомна електроцентрала), т.е. Украйна е отговорна за поддържането на структурата, както и за демонтажа на първичния саркофаг, който е бил построен непосредствено след произшествието,\" написа представителството на ЕС в социалната мрежа „Фейсбук“. \r\nВ съобщението се отбелязва, че \"ЕС приветства официалното прехвърляне на украинските власти на постоянен саркофаг – ново обезопасително съоръжение, което е построено на мястото на бедствието през 1986 г. в атомната електроцентрала в Чернобил.\" В допълнение, службата отбеляза, че те очакват ранното приключване на строителството на ново временно съхранение на използваното ядрено гориво. \r\n\"Това ще бъде още една голяма стъпка за превръщането на епицентъра на трагичния инцидент от 1986 г. в стабилно и екологично място\", пише представителството на ЕС. \r\nИзграждането на ново безопасно затворено пространство над стария подслон започна през 2012 г. след мащабна подготвителна работа на обекта. Поради големия размер на саркофага, той трябваше да бъде изграден в две части, които бяха издигнати и успешно свързани през 2015 година. Във вътрешността на арката е монтиран кран за демонтиране на съществуващия стар саркофаг и останките от четвъртия блок. Новият саркофаг има проектен живот от 100 години. Строителството му струва 1,5 млрд. евро. \r\nПрез март 2019 г. на промишлената площадка на централата са извършени подготвителни пускови, индивидуални и комплексни изпитания на оборудването и технологичните системи за задържане. В края на април 2019 г. саркофагът е пуснат в пробна експлоатация. Според Държавната агенция за управление на забранената зона, саркофагът е намалил нивото на гама-радиация около станцията в сравнение с периода преди неговото инсталиране 10 пъти. \r\nУкраински медии казват, че новият саркофаг е най-голямата мобилна сграда в света. Може да се види от разстояние от 45 км. Височината на арката е 106 м, широчина - 257 м, дължина - 162 м. Както отбелязват журналистите, на площада, заеман от саркофага, могат да бъдат поставени четири футболни игрища. Теглото му е 36,200 тона.  Юлиян Марков", "date": "2019.07.10", "title": "ТАСС: Пуснат е в експлоатация нов саркофаг на авариралия четвърти блок на АЕЦ Чернобил"}
{"url": "http://www.focus-news.net/news/2019/07/10/2678966/odobreni-sa-dopalnitelni-razhodi-no-byudzheta-na-komisiyata-za-publichen-nadzor-nad-registriranite-oditori-za-2019-g.html", "text": "Министерският съвет одобри допълнителни разходи по бюджета на Комисията за публичен надзор над регистрираните одитори за 2019 г. в размер до 244 000 лв. Средствата са предназначени за изграждане на информационни системи в Комисията. Това съобщиха от  правителствената информационна служба .", "date": "2019.07.10", "title": "Одобрени са допълнителни разходи но бюджета на Комисията за публичен надзор над регистрираните одитори за 2019 г."}
{"url": "http://www.focus-news.net/news/2019/07/10/2678967/ministerskiyat-savet-prie-zakonodatelnata-i-operativnata-si-programa-za-vtoroto-polugodie-na-2019-g.html", "text": "Министерският съвет прие законодателната и оперативната си програма за периода 1 юли - 31 декември 2019 г. Това съобщиха от  правителствената информационна служба . Законът за нормативните актове предвижда одобряването на проекти на закони и приемането на подзаконови нормативни актове на Министерския съвет да се осъществява въз основа на законодателна и оперативна програма за шестмесечен период. Програмите осигуряват планиране на актовете, които Министерският съвет ще разгледа и приеме през периода, както и планиране на процеса по извършването на оценка на въздействието. \r\nДвете програми дават информация за основните положения на предлаганата уредба и последиците от прилагането й, цели, основания за приемане на актовете и сроковете за тяхната подготовка, съгласуване и приемане. Също така се дава възможност за повишаване на прозрачността на процеса по изготвяне и приемане на нормативните актове и се създават условия за по-широко гражданско участие в обществените консултации по проектите на нормативните актове, включени в програмите. \r\nЗаконодателната програма предвижда да бъдат разгледани общо 26 предложения за законопроекти, като за 6 предложения за закони ще бъде извършена цялостна предварителна оценка на въздействието. Оперативната програма предвижда да бъдат разгледани 22 проекта на нормативни актове от компетентността на Министерския съвет. \r\nСъгласно разпоредбите на Закона за нормативните актове и Устройствения правилник на Министерския съвет и на неговата администрация, двете програми ще бъдат публикувани заедно с извършените частични предварителни оценки на въздействието на Портала за обществени консултации  .", "date": "2019.07.10", "title": "Министерският съвет прие законодателната и оперативната си програма за второто полугодие на 2019 г."}
{"url": "http://www.focus-news.net/news/2019/07/10/2678969/kardzhali-polaga-se-asfalt-na-mosta-na-reka-kyosh-dere-pri-vhoda-na-grada.html", "text": "Полага се асфалт на моста на река Кьош дере при входа на Кърджали в посока от Ардино към кв. „Веселчане“, предаде кореспондент на  Радио „Фокус“  . Ремонтът на третокласен републикански път Ардино-Кърджали при входа на града по ул. „Осми март“ и моста на река Кьош дере навлиза във финална фаза. Няколко отсечки от улица „Осми март“ са подготвени за полагането на последния слой асфалт, след което пътят ще е напълно готов за експлоатация. Дотогава движението на МПС е затруднено, особено за предвижващите се от град Ардино към главен път I – 5 за Маказа. До приключването на ремонтните работи може да се използва обходен маршрут през моста на река Арда в кв. Възрожденци“.  \r\nИнтензивен е трафикът на входовете и изходите на града, както и в населеното място.  \r\nДарина ДЕЕНИЧИНА", "date": "2019.07.10", "title": "Кърджали: Полага се асфалт на моста на река Кьош дере при входа на града"}
{"url": "http://www.focus-news.net/news/2019/07/10/2678970/bsp-petar-vitanov-pita-ursula-fon-der-layden-za-razdelenieto-na-pravata-na-rabotnitsite-po-osta-iztok-zapad-levitsata-v-ep-izslusha-kandidata-za-predsedatel-na-ek.html", "text": "Ръководителят на българската делегация на евродепутатите от БСП Петър Витанов отправи редица въпроси към Урсула фон дер Лайден, кандидат за председател на Европейската комисия (ЕК), която представи визията си за развитие на Европейския съюз(ЕС) пред Групата на социалистите и демократите в Европейския парламент (ЕП) в Брюксел. Той попита, какви конкретни мерки възнамерява тя да предприеме за избягване на разделението по оста Запад - Изток  - по отношение на въпроси като миграция, права на работниците, доходи. Това съобщиха от пресцентъра на  БСП . В допълнение Витанов попита и какви са вижданията й за европейската перспектива на Западните Балкани. \r\nУрсула фон дер Лайден наблегна на единството като водещ принцип при прилагането на европейските политики и подходи, особено по ключови за европейските граждани теми. Тя отбеляза, че вратите пред нови страни членки трябва да останат отворени, при спазване на задължителните критерии. \r\nУрсула фон дер Лайден постави акцент основно върху три аспекта от своята бъдеща програма. На първо място подчерта борбата с климатичните промени и мерките, които би следвало да бъдат реализирани в европейски мащаб -  намаляване на емисиите на въглероден диоксид с 50% до 2030 година и нулеви нетни въглероден емисии до 2050 г. (т.н. климатична неутралност). На следващо място, кандидатът за председател на ЕК обърна внимание на стремежа към укрепване на социалните права  - най вече в подкрепа на баланса професионален - личен живот и увеличаване на възможностите на програма Еразъм. Не на последно място тя отбеляза и необходимостта от засилване на ролята на ЕС в световен план. \r\n„В тази кампания социалистите водиха битка за фундаментална промяна в европейските политики и Франс Тимерманс беше лицето й. Резултатът от преговорите в Европейския съвет далеч не ни удовлетворява. На този етап обаче за нас е важно да обърнем дебата от обикновени пазарлъци за постове към сериозен разговор за политиките, които ЕС ще следва през следващите 5 години.\", заяви президентът на ПЕС Сергей Станишев след заседанието на групата на социалистите и демократите в ЕП днес, на което Урсула фон дер Лайден, кандидат за председател на Европейската комисия, представи визията си за развитие на ЕС. \r\n\"През изминалите няколко дни имахме редица подготвителни и координационни срещи на нашата парламентарна група и ПЕС, за да очертаем основните приоритети и червени линии, които бихме искали да видим в програмата на новия председател на ЕК, и от които зависи нашата подкрепа. На днешното изслушване поставихме множество конкретни теми, по които очакваме конкретни ангажименти от Урсула фон дер Лайен. На първо място е Социалният стълб – издигането на социалните права наравно с фискалните правила, които в момента връзват ръцете на националните правителства в социалната сфера и публичните инвестиции. Превръщането на Социалния стълб в задължителен план за действие би представлявал голямата промяна, за която хората ясно гласуваха на тези избори. Поисках също ясна позиция за лансирането на цялостен Младежки план, който да включва Младежката гаранция, Детската гаранция, културен чек и разширена програма „Еразъм“, с адекватен бюджет, защото за нас инвестицията в хората, особено младите, е най-добрата. Поставих въпроса и за върховенството на закона. Още преди началото на кампанията, като първи заместник-председател на Комисията, Тимерманс водеше борба за отстояването на върховенството на закона и беше „наказан“ за това от Унгария и Полша. Сега кандидатът на десните фон дер Лайен разчита на подкрепата на тези правителства и техните евродепутати в Парламента. Очакваме гаранции, че върховенството на закона в ЕС и тя лично няма да станат заложник на тази сделка. За съжаление, днес не чухме адекватен отговор на поставените въпроси, нито конкретен ангажимент към социалистите“- отбеляза още Станишев. \r\nВъв вторник, 16 юли, кандидатът за председател на ЕК ще представи официално  платформата си в рамките на пленарното заседание на ЕП в Страсбург.", "date": "2019.07.10", "title": "БСП: Петър Витанов пита Урсула фон дер Лайден за разделението на правата на работниците по оста Изток - Запад, левицата в ЕП изслуша кандидата за председател на ЕК"}
{"url": "http://www.focus-news.net/news/2019/07/10/2678956/yordan-tsonev-dps-pozitsiyata-ni-e-protiv-promenite-v-izborniya-kodeks-za-otmyanata-na-mashinnoto-glasuvane-iskame-v-sik-da-nyama-broene-ot-choveshka-rachichka.html", "text": "Позицията ни е против промените в Изборния кодекс за отмяната на машинното гласуване, искаме в СИК да няма броене от човешка ръчичка. Това каза заместник-председателят на ПГ на ДПС Йордан Цонев по време на обсъждането в Правна комисия на измененията в Изборния кодекс, с които се отменя машинното гласуване, предаде репортер на  Агенция „Фокус“ . „Нашите мотиви за гласуваме против законопроекта са много. Ще започна с това, че отмяната на машинното гласуване няма как да подкрепим, при положение, че ние сме искали“, каза още Цонев. Той посочи, че на ДПС е предложението на следващите парламентарни избори да се гласува без хартия. „Тук чухме много аргументи против машинното гласуване. Аз искам да ви кажа защо ДПС настоява за машинно гласуване“, коментира Цонев и посочи, че това е заради ръчното броене в СИК-овете. „Ние искаме в СИК всички пороци, които има там вследствие на това броене, да бъдат избегнати. За това сме отворени, вероятно ще вземем участие, ще се помъчим да потърсим различни варианти вместо машинно гласуване, машинно броене“, каза още Цонев. Според него дяволът е в детайлите. „Ние предложихме машините да не се взимат под наем. Ние предложихме кой да изработи софтуера, което е сравнително проста софтуерна задача в сравнение с това, което правят българските софтуеристи“, каза Цонев и отчете, че за България това е проста задача. По думите му не става въпрос за изкуствен интелект. Според него, за да се запазят манипулациите, се намират аргументи против машинното гласуване. Цонев изтъкна, че процесът на организация на машинното гласуване е бил съзнателно компрометиран. „Ако на следващите парламентарни избори ще ни водите със СИК, трябва да знаете, че ще срещнете много сериозен отпор от ДПС независимо дали ще приемете този законопроект сега или не“, допълни още Цонев. Той изтъкна, че протоколите са едни парцали и са срам за България.  \r\nДеница КИТАНОВА", "date": "2019.07.10", "title": "Йордан Цонев, ДПС: Позицията ни е против промените в Изборния кодекс за отмяната на машинното гласуване, искаме в СИК да няма броене от човешка ръчичка"}
{"url": "http://www.focus-news.net/news/2019/07/10/2678971/anadolu-agency-turtsiya-shte-prodalzhi-da-zashtitava-pravata-na-kiparskite-turtsi-v-sredizemno-more.html", "text": "Турция ще продължи да защитава собствените си права и интереси на кипърските турци в Източното Средиземноморие, доколкото те не са включени в процеса на вземане на решения относно въглеводородните ресурси, предава  Anadolu Agency   \r\n\"Така както защитава собствените си права в континенталния шелф в Източното Средиземноморие, Турция ще продължи да защитава правата и интересите на кипърските турци на острова, доколкото кипърските гърци не включват кипърски турци в механизмите за вземане на решения, включително разпределението на приходите върху въглеводородните ресурси и гарантирането на техните права, ”заяви в сряда турското външно министерство. \r\nВизирайки дейностите на турския сондажен кораб „Фатих“, който започна своята дейност през май миналата година, в западно от остров Кипър, където нашето правителство е предоставило лицензи на „Търкиш Петролиъм“ през 2009 и 2012 г. в нашия континентален шелф в Източното Средиземноморие, ние уведомихме официално  Организацията на обединените нации \", каза министерството, и уточни че вторият сондажен кораб \"Явуз\" е разположен на юг от полуостров Карпас. \r\nМинистерството каза, че \"Явуз\" \"ще оперира от името на кипърските турци в рамките на лицензионните зони, предоставени от непризнатата Турската република Северен Кипър (ТРСК) на „Търкиш Петролиъм“ през 2011 г.\" \r\nОт тази пролет Анкара е изпратила в Източното Средиземноморие два сондажни кораба – „Фатих“ и наскоро „Явуз“ , отстоявайки  правото на Турция и ТРСК над ресурсите в региона. \r\nАтина и Кипър се противопоставиха на този ход, заплашвайки да арестуват екипажите на корабите и да привлекат лидерите на Европейския съюз да се присъединят към тяхната критика. \r\nТурция последователно оспорва едностранното сондиране на кипърската гръцка администрация в Източното Средиземноморие, като твърди, че ТРСК също има права върху ресурсите в района. \r\n\"В този контекст ние напълно подкрепяме неотдавнашните изявления на турските кипърски власти, които предоставиха лицензи на „Търкиш Петролиъм“ през 2001 г., които наистина представляват законната и легитимна основа на операциите на нашия сондажен кораб \"Явуз\". \r\n\"Смятаме за доста странно изявлението на гръцкия външен министър Никос Дендиас в интервю за офшорните дейности на Турция в Източното Средиземноморие, които се провеждат в съответствие с международното право,\" каза министерството. \r\n\"Всъщност, титлата \"разглезено дете на Европа\" принадлежи на Гърция. А на Европа е кипърската гръцка администрация, която стана член на ЕС срещу международното право и по този начин дестабилизира Източното Средиземноморие заедно с Гърция в продължение на години,\" добави турското външно министерство. \r\nМинистерството заяви, че бивайки член на ЕС и \"твърдейки, че представлява целия остров\", кипърската гръцка администрация няма право да узурпира законните права и интереси на кипърските турци. \r\nОтхвърляйки изявленията на гръцкото външно министерство и официалните лица на ЕС, обявяващи \"гореспоменатите дейности на Турция за незаконни\", Министерството изрази загриженост, че в изявлението не се споменават кипърските турци, \"чиито права са узурпирани от 1963 г. насам\" и се пренебрегва съществуването им на острова. \r\n\"Европейският съюз се превърна в актьор в тази пиеса на беззаконие, организирана от гръцко-кипърското партньорство срещу правата на кипърските турци, които са съсобственици на острова,\" каза Министерството и подчерта, че ЕС не е и не може да поеме ролята на честен посредник в процесите на преговори за решаване на кипърския въпрос.  Юлиян Марков", "date": "2019.07.10", "title": "Anadolu Agency: Турция ще продължи да защитава правата на кипърските турци в Средиземно море"}
{"url": "http://www.focus-news.net/news/2019/07/10/2678957/filip-popov-bsp-tehnicheskite-propuski-ne-sa-osnovanie-za-otmyana-na-mashinnoto-glasuvane-koeto-e-garant-za-prozrachnost-i-doverie.html", "text": "Техническите пропуски не са основание за отмяна на машинното гласуване, което е гарант за прозрачност и доверие. Това каза народният представител от ПГ на „БСП за България“ Филип Попов по време на обсъждането в Правна комисия на измененията в Изборния кодекс, с които се отменя машинното гласуване, предаде репортер на  Агенция „Фокус“ .  „До момента чух само технически пречки и доводи за въвеждане на машинното гласуване“, каза още Попов. Той обърна внимание, че грешките при вписването на резултата от машините не са направени от самите машини. „Категорично ще бъда против този законодателен акт. Против това предложение. Най-малкото то се прави от управляващото мнозинство. Мотивът, че се прави, за да се облекчи изборната администрация, е абсолютно несъстоятелен. Очевидно е, че това води до непрозрачност при отразяване на изборите. Най-вече управляващото мнозинство би следвало да се загрижи за прозрачността на изборния процес“, каза още Попов.  \r\nДеница КИТАНОВА", "date": "2019.07.10", "title": "Филип Попов, БСП: Техническите пропуски не са основание за отмяна на машинното гласуване, което е гарант за прозрачност и доверие"}
{"url": "http://www.focus-news.net/news/2019/07/10/2678952/prof-mihail-konstantinov-prodalzhavame-da-pipame-izbornoto-zakonodatelstvo-v-posledniya-moment-no-fakticheski-mashinno-glasuvane-ot-dogodina-e-neizpalnimo.html", "text": "Продължаваме да пипаме изборното законодателство в последния момент. Това каза председателят на Управителния съвет на „Информационно обслужване“ проф. Михаил Константинов по време на на обсъждането в Правна комисия на измененията в Изборния кодекс, с които се отменя машинното гласуване, предаде репортер на  Агенция „Фокус“ . Проф. Константинов посочи, че объркваме два вида гласуване и не е ясно кога ще се откажем от едното. „Сегашният текст, че ще има машинно гласуване от догодина, е неизпълним“, допълни още проф. Константинов. По думите му за това промяна е необходима. „Предлага се машинно гласуване да остане за президентски и европейски. За парламентарни и местни такова гласуване да няма. Това е конкретното предложение. Ако си направим една разгъвка на това предложение във времето и ако няма предсрочни избори ще видим, че това означава най-рано такъв вот да има 2021 г. ноември месец. Не мога да ви кажа точно кога, предполагам, че е на 7 ноември“, посочи още проф. Константинов. \"Местните избори са ужасно сложни за възможностите на сегашната изборна администрация\", каза още проф. Константинов. Той обърна внимание и  припомни случилото се в \"Арена Армеец\" през 2015 г., когато изборите са се случили без машинно гласуване. \r\nДеница КИТАНОВА", "date": "2019.07.10", "title": "Проф. Михаил Константинов: Продължаваме да пипаме изборното законодателство в последния момент, но фактически машинно гласуване от догодина е неизпълнимо"}
{"url": "http://www.focus-news.net/news/2019/07/10/2678972/nimh-ima-opasnost-ot-poroyni-navodneniya-vav-vodosborite-na-rekite-mesta-struma-i-dospat.html", "text": "През последното денонощие нивата на наблюдаваните реки в Западнобеломорският басейн са останали без съществени изменения или са се повишили, вследствие на валежи, сочи справка ва сайта на  Националния институт по метеорология и хидрология  (НИМХ). Регистрираните колебания на речните нива в басейна за водосбора на река Места от -3 см до +8 см, а за водосбора на река Струма от -21 см до +18 см. Водните количества на реките в басейна са около и под праговете за средни води. \r\nДнес ще има повишения на водните нива в целите водосбори на реките Струма, Места и Доспат. От следобедните часове на 11, 12 и 13 юли речните нива в басейна ще се понижават. В резултат на интензивни валежи има опасност от възникване на поройни наводнения днес през деня и във вечерните часове на 10 срещу 11 юли във водосборите на река Места – в притоците ѝ река Исток в района на градовете Банско и Разлог, река Добринишка в района на село Добринище, реките Безбожка, Ретиже,  Лъкенска, Каменица, Костена, Канина и Бистрица; река Струма в притоците ѝ - реките Конска, Светля (над язовир „Пчелина“); река Доспат – в района на язовир „Доспат“.", "date": "2019.07.10", "title": "НИМХ: Има опасност от поройни наводнения във водосборите на реките Места, Струма и Доспат"}
{"url": "http://www.focus-news.net/news/2019/07/10/2678976/obshtina-grad-dobrich-predstoi-rezitba-na-opasni-topoli-ot-15-do-19-yuli.html", "text": "Отсичане на опасни тополи ще бъде извършено в територията около ж. к. „Дружба“ 25 в Добрич от 15 до 19 юли. Това съобщиха от пресцентъра на  Общината . По време на резитбата и предвид височината на тополите периметърът в радиус от 50 метра ще бъде затворен за преминаване на пешеходци. Община град Добрич призовава гражданите да не преминават в този период през територията, в която ще се извърши резитбата.", "date": "2019.07.10", "title": "Община град Добрич: Предстои резитба на опасни тополи от 15 до 19 юли"}
{"url": "http://www.focus-news.net/news/2019/07/10/2678968/odobren-e-dokladat-na-ministara-na-ikonomikata-za-industrialnoto-satrudnichestvo-vav-vrazka-s-proekta-za-pridobivane-na-nov-tip-boen-samolet.html", "text": "Правителството одобри доклад от министъра на икономиката за предоставяне на обобщена информация за индустриалното сътрудничество във връзка с проекта за придобиване на нов тип боен самолет и за упълномощаване на министъра на икономиката да проведе преговорите и да сключи Рамково споразумение между Министерството на икономиката на Република България и Lockheed Martin Global INC относно програма за промишлено сътрудничество F-16 блок 70. Това съобщиха от  правителствената информационна служба . \r\nСлед като правителството на Република България направи своя избор и реши да проведе преговори с правителството на САЩ за доставка на F-16 V Блок 70, със заповед на министър-председателя R-26/20.02.2019 г. беше създадена организация за провеждане на преговорния процес. В изпълнение на заповедта на министър-председателя бяха проведени разговори на няколко етапа – както в София, така и във Вашингтон, с компанията производител на придобивания отбранителен продукт Локхийд Мартин по осъществяването на индустриално сътрудничество. (Правителството на САЩ по закон не може да поема ангажименти за индустриално сътрудничество, но не възпрепятства американските компании производители да предлагат и изпълняват проекти за такова сътрудничество.)  \r\nПо време на разговорите Министерството на икономиката отстояваше гледната точка и очакванията на българската страна от индустриалното сътрудничество в следните три области: \r\n• Изграждане на национални способности за логистична поддръжка на самолетите на междинно ниво на експлоатация (National Level-2 Сapabilities). \r\n• Дългосрочно коопериране с българската индустрия с цел развиване на индустриални и технологични способности в Република България. \r\n• Изграждане на способности в областта на сигурността и отбраната. \r\nОт съществено значение е проектите да водят и до комерсиализиране на придобитите способности, да допринасят за усвояването на продукти и услуги, които са с потенциал да бъдат конкурентни и търсени на международния пазар от други оператори на F-16.", "date": "2019.07.10", "title": "Одобрен е докладът на министъра на икономиката за индустриалното сътрудничество във връзка с проекта за придобиване на нов тип боен самолет"}
{"url": "http://www.focus-news.net/news/2019/07/10/2678977/veliko-tarnovo-do-kraya-na-lyatoto-shte-e-gotov-mostat-nad-reka-belitsa-po-patya-mezhdu-kilifarevo-i-plakovo.html", "text": "В срок и по график вървят дейностите по реконструкцията на моста над река Белица, по пътя между Килифарево и Плаково. Това показва проверка, извършена лично от кмета на Община Велико Търново инж. Даниел Панов, съобщават за  Радио „Фокус“ – Велико Търново  от Общината. Инц. Панов е обходил терена и е установил, че работата се изпълнява, както е разпредено. На съоръжението се извършва основен ремонт, като същевременно е запазен и характерният старинен вид. Прогнозните планове са обновяването да приключи през летния сезон. \r\nИзцяло преасфалтиран е общинският път между Килифарево и Плаково. \r\nДокато основният ремонт е в ход, движението се осъществява по следния обходен маршрут: Килифарево – път II-55 (Велико Търново – Гурково) – с. Нацовци – с. Големаните – с. Плаково (двупосочно). По това трасе пътува и автобусната линия между Велико Търново и  Плаково. \r\nЛуиза ТРАНЧЕВА", "date": "2019.07.10", "title": "Велико Търново: До края на лятото ще е готов мостът над река Белица, по пътя между Килифарево и Плаково"}
{"url": "http://www.focus-news.net/news/2019/07/10/2678974/bsp-prezidentat-na-pase-obmislya-deystviya-zaradi-problema-s-namalenata-darzhavna-subsidiya-za-partiite-v-balgariya.html", "text": "Зам.- председателят на Народното събрание и депутат от ПГ на \"БСП за България\" Кристиан Вигенин разговаря с президента на ПАСЕ Лилиан Мори Паские. Тя е получила писмото на Корнелия Нинова, в което алармира за решението на управляващите да орежат до минимум държавната субсидия за партиите в България, а това ще направи партиите зависими от бизнес кръгове. Това съобщиха от пресцентъра на  БСП  и допълниха, че президентът на ПАСЕ обмисля отговор и възможни действия по проблема. \r\nПредседателят на Групата на социалистите в ПАСЕ Франк Швабе, който е и единият докладчик по пост-мониторинга за България, също е запознат с проблема и в следващите дни ще излезе със становище.", "date": "2019.07.10", "title": "БСП: Президентът на ПАСЕ обмисля действия заради проблема с намалената държавна субсидия за партиите в България"}
{"url": "http://www.focus-news.net/news/2019/07/10/2678979/kyustendil-za-osma-poredna-godina-gradat-shte-bade-domakin-na-mezhdunarodniya-motosabor-noshtni-valtsi.html", "text": "За осма поредна година Кюстендил ще бъде домакин на международния мотосъбор „Нощни вълци”. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Събитието ще бъде открито от 20.30 часа на 12 юли в двора на бившето оздравително училище в лесопарк „Хисарлъка”. Организатори са клуб „Нощни вълци” и Община Кюстендил. Очаква се в международния мотосъбор  да се включат десетки любители на мотоциклетите от България, Северна Македония, Сърбия, Босна и Херцеговина, Русия и Черна гора. Програмата ще започне с водосвет за здраве на всички мотористи и техни близки и ще продължи с атрактивни игри като надпиване с бира, канадска борба, най-много хора на един мотор.  \r\nПредвижда се във втория ден да се проведе традиционна обиколка на града, след което мотористите  ще поднесат цветя на паметника на дядо Ильо Войвода и на загиналия техен приятел моторист Кольо Главата. След това на централния площад „Велбъжд” ще има демонстрации на атрактивно каране на мотоциклети , АТВ и скутери. По- късно вечерта програмата продължава с разнообразни игри като оригинална татуировка, бавно каране на мотор и други. За доброто настроение на всички ще се погрижат родни рок музиканти. \r\nВенцеслав ИЛЧЕВ", "date": "2019.07.10", "title": "Кюстендил: За осма поредна година градът ще бъде домакин на международния мотосъбор „Нощни вълци”"}
{"url": "http://www.focus-news.net/news/2019/07/10/2678981/sport-nishikori-deli-federer-ot-pobeda-100-na-uimbaldan.html", "text": "Роджър Федерер може да се поздрави с победа № 100 (при 12 поражения) на Уимбълдън и евентуално да си осигури поредния блокбъстър с Рафаел Надал на полуфинал на свещената трева. Очакванията на всички фенове са именно това да се случи на днешните четвъртфинали на \"Ол Инглънд Клъб\" при мъжете, които включват петима тенисисти, преминали границата от 30-годишна възраст. Ако това наистина стане факт, Маестрото и Матадора ще изиграят първия си мач на свещената трева в Лондон от 2008-а, когато испанецът триумфира с титлата в считания от мнозина за най-великия финал, който някога се е играл в този турнир. За да се стигне до този сблъсък обаче, на първо време Федерер трябва да се справи с Кей Нишикори, а Надал със сервиращия мощно Сам Куери. Който премине напред от тази страна на основната схема, почти сигурно ще мери сили с шампиона от миналата година Новак Джокович на финала в неделя. На 37 години Федерер е най-възрастният четвъртфиналист на Уимбълдън след Джими Конърс през 1991-а. Той достигна 17-ия си мач на тази фаза в Лондон и общо 55-и на турнири от Шлема, след като унищожи за 74 минути Матео Беретини, давайки му само 5 гейма (6:1, 6:2, 6:2). ФедЕкс, Надал и Джокович загубиха общо 19 гейма в четвъртия кръг, изправяйки се пред само една точка за пробив!", "date": "2019.07.10", "title": "Спорт: Нишикори дели Федерер от победа № 100 на Уимбълдън"}
{"url": "http://www.focus-news.net/news/2019/07/10/2678982/riosv-proveryavat-se-prichinite-za-nalichie-na-umryala-riba-vav-varnenskoto-ezero.html", "text": "Анализът на проби, взети от Варненското езеро трябва да установи причината за наличие на умряла риба, констатирано преди два дни. Експерти са извършили проверка след подаден сигнал на 8 юли. Това съобщиха от пресцентъра на  Регионалната инспекция по околната среда и водите  (РИОСВ). В проверката са участвали и експерти от Басейнова дирекция „Черноморски район“ (БДЧР) и Регионалната лаборатория към Изпълнителна агенция по околна среда (ИАОС) във Варна. Извършен е оглед на Варненското езеро в района на МТГ „Делфин“, „ТЕЦ-Варна“ ЕАД, пристанище ТЕЦ – Езерово и местност „Лъджата“. Констатирана е повишена мътност на водите и наличие на умряла риба в района на МТГ „Делфин“, предимно от дънен вид – кая и писия.  \r\nПо указание на Басейнова дирекция са взети 2 водни проби от повърхностни води. Те се изследват по физико-химични показатели: активна реакция, електропроводимост, температура на водата, разтворен кислород, наситеност с кислород, неразтворени вещества, БПК5, ХПК, амониев азот, нитритен азот, нитратен азот, общ азот, ортофосфати като фосфор, общ фосфор. Резултатите ще бъдат съобщени след приключване на анализите от пробонабирането. При проверката не е установено заустване на отпадъчни води в проверявания район, което би могло да бъде причина за евентуално замърсяване.", "date": "2019.07.10", "title": "РИОСВ: Проверяват се причините за наличие на умряла риба във Варненското езеро"}
{"url": "http://www.focus-news.net/news/2019/07/10/2678983/mosv-namalyavat-sluchaite-na-martvi-delfini-po-balgarskoto-kraybrezhie-na-cherno-more.html", "text": "По-малко регистрирани случаи на изхвърлени мъртви делфини по българското крайбрежие на Черно море са констатирани от началото на 2019 г. спрямо предходни години, показват данните на Регионалните инспекции по околната среда и водите (РИОСВ) в Бургас и Варна. Това съобщиха от пресцентъра на  Министерството на околната среда и водите  (МОСВ). От началото на 2019 г. до настоящия момент по актуална информация от страна на РИОСВ - Бургас и Варна общият брой регистрирани мъртви китоподобни е 38 екземпляра, като сред тези случаи няма такива със следи от човешка намеса, насочваща към умишлено умъртвяване. За сравнение, през същия период на 2015 г. са регистрирани 41 екземпляра, 2016 г. – 150, 2017 г. – 81 , а през 2018 г. – 74 екземпляра. Тези данни показват тенденция за трайно намаляване на броя на изхвърлените мъртви делфини по българското черноморско крайбрежие. \r\nВ Черно море се срещат три вида делфини – обикновен делфин, муткур и афала. Те са защитени видове съгласно българското законодателство, като за тях се забранява обезпокояване, преследване, улавяне, убиване, както и вземането на намерени мъртви екземпляри.  \r\nНа основание Закона за опазване на околната среда във връзка с прилагането на  Закона за биологично разнообразие е издадена Инструкция за взаимодействие при случаи на изхвърлени китоподобни по българското черноморско крайбрежие. Тя регламентира административните процедури, реда и начина за осъществяване на ефективно взаимодействие между държавните и общинските органи, научни институции и неправителствени огранизации по отношение на случаите на изхвърлени на сушата китоподобни. \r\nС цел да се проучат възможните причини за наблюдаваната през 2016 г. необичайно висока смъртност на делфини по българското черноморско крайбрежие и в резултат на взаимодействието между институциите през септември 2016 г. бяха събрани две тела от видовете обикновен делфин и муткур в подходящо състояние за извършване изследвания, именно в ненапреднал стадий на разлагане – във фаза 2-2,5 до 3 по скалата на MEDACES. През ноември същата година МОСВ организира извършване на аутопсия и постмортални изследвания, като по препоръка на Секретариата на ACCOBAMS (Споразумението за опазване на китоподобните бозайници в Черно море, Средиземно море и съседната акватория на Атлантическия океан) ангажира едни от най-добрите специалисти в Европа - д-р Сандро Мазариол (Dr. Sandro Mazzariol), асистент професор от Университета в Падуа, Италия, Департамент по сравнителна медицина и биология, и координатор на екипа за спешно реагиране и действия с изхвърлени китоподобни (Cetaceans Strending Emergency Response Team /C.E.R.T./) към същия университет, и д-р Чинция Четеллеге (Dr. Cinzia Centelleghe), асистент от същия университет, специалист по морбиливирус по делфините и други инфекциозни заболявания. Събрани бяха проби за изследвания за жизнена история, хистология, вирусология (морбили, бруцелоза), паразитология (токсоплазма), биотоксини и други свързани анализи, които бяха анализирани в лаборатория на Университета в Падуа. Постморталните изследвания подкрепиха хипотезата за вирусно заболяване сред китоподобните в Черно море, тъй като и при двете животни резултатите за наличие на морбиливирус по китоподобните (CeMV) бяха положителни. Това е първото доказано съобщаване на морбиливирус по китоподобните, регистриран в Черно море след 1994 (Birkun et al., 1999). \r\nПрез последните години силно увеличен брой на изхвърлени делфини се наблюдава през летните месеци (с пик през юли 2016 г. и август 2015 г.). Това явление - т.нар. феномен „необичайно смъртно събитие“, се наблюдава по същото време по турското крайбрежие на Черно море и по италианското крайбрежие на Йонийско море. Съгласно Закона за биологичното разнообразие след получаване на сигнал за мъртъв делфин експертите на РИОСВ извършват проверка на място. По време на проверката се установяват видимите причини за смъртта на бозайника и се снемат биометрични данни. При констатиране на вероятност за човешка намеса като причина за смъртта на екземпляра се уведомяват Прокуратурата и органите на МВР. В останалите случаи РИОСВ уведомява съответната черноморска община, на чиято територия е делфинът, за предприемане на действия съгласно издадено разрешително за разпореждане със защитени видове с цел премахване и обезвреждане на мъртвия делфин.", "date": "2019.07.10", "title": "МОСВ: Намаляват случаите на мъртви делфини по българското крайбрежие на Черно море"}
{"url": "http://www.focus-news.net/news/2019/07/10/2678965/aleksandar-ivanov-gerb-nastroykata-na-6000-mashini-za-mestnite-izbori-bi-bilo-trudno-osashtestvimo-vapreki-napredaka-na-balgarskata-softuerna-industriya.html", "text": "Настройката на 6000 машини за местните избори би било трудно осъществимо, въпреки напредъка на българската софтуерна индустрия. Това каза народният представител от ПГ на ГЕРБ Александър Иванов по време на обсъждането в Правна комисия на измененията в Изборния кодекс, с които се отменя машинното гласуване, предаде репортер на  Агенция „Фокус“ .  „От името на ПГ на ГЕРБ от  вносителите искам да спомена още веднъж защо поставихме този законопроект на вашето внимание, а именно за неотпадането на машинното гласуване като такова, а за предстоящите местни избори“, обясни Иванов. По думите му настройката на тези 6000 машини, въпреки напредъка на българската софтуерна индустрия, би бил трудно осъществим.“Това предразполага застрашаването на местните избори и би довело до касиране на места“, каза още Иванов. Той обърна внимание, че управляващите поемат отговорността за предстоящите избори.  \r\nДеница КИТАНОВА", "date": "2019.07.10", "title": "Александър Иванов, ГЕРБ: Настройката на 6000 машини за местните избори би било трудно осъществимо, въпреки напредъка на българската софтуерна индустрия"}
{"url": "http://www.focus-news.net/news/2019/07/10/2678975/tass-armeniya-izrazi-zagrizhenost-ot-deystviyata-na-turtsiya-v-kiparskoto-kraybrezhie.html", "text": "Армения изразява своята загриженост относно турските сондажни дейности в изключителната икономическа зона (ИИЗ) на Кипър, заяви в сряда Министерството на външните работи на Армения, цитирано от  TACC . \r\n\"Изразяваме дълбока загриженост от опитите на Турция да извършва сондажни дейности в североизток от Кипър. Действията на Анкара в Източното Средиземноморие излагат на риск стабилността и сигурността в региона. Ние изразяваме пълната си подкрепа за Кипър и неговия народ и призоваваме Турция да прекрати всички дейности в изключителната икономическа зона на Кипър \"- се казва в изявление на външното министерство на републиката. \r\nАнкара, оспорвайки границите на изключителната икономическа зона на Кипър, преди това изпрати кораба „Фатих“ в района, заявявайки, че сондажът ще продължи до 3 септември. На 10 юни властите на Република Кипър разпоредиха ареста на екипажа на турския сондажен кораб „Фатих“. Въпреки това на 4 юли Турция изпрати втори кораб, „Явуз“, край Кипър за геоложки проучвания на шелфа. \r\nТурският президент Тайип Ердоган обяви готовността на страната да защити правата на кипърските турци по отношение на шелфовите полета, включително с използването на въоръжени сили.  Юлиян Марков", "date": "2019.07.10", "title": "ТАСС: Армения изрази загриженост от действията на Турция в кипърското крайбрежие"}
{"url": "http://www.focus-news.net/news/2019/07/10/2678985/zoran-zaev-shte-reagirame-za-izpolzvaneto-na-severnomakedonski-ot-boyko-borisov.html", "text": "Министър-председателят на Македония Зоран Заев отговори днес на журналистически въпрос, че ще има реакция към българския министър-председател Бойко Борисов за използването на определението \"северномакедонски\", защото в Конституцията на страната се променя само името на държавата - \"Северна Македония\", цитира думите му македонското електронно издание  “Фактор“ . \r\n„Разбира се, ще реагираме на това. Ще изпратим нота, за да поправим грешките. Понякога дори у дома правим такива грешки, дори експерти. Ние сме македонци, които живеят в Северна Македония“ , каза Заев пред репортери. \r\nПреди няколко дни Борисов заяви, че заедно със \"северноомакедонския премиер“ ще се поклонят пред паметника на Гоце Делчев, а вчера пред българските медии след срещата с македонския президент Стево Пендаровски в Сараево той каза, че \"северномакедонският президент е първият северномакедонски политик, който е казал нещата по най-правилния начин - че Гоце Делчев е българин.\"  Юлиян Марков", "date": "2019.07.10", "title": "Зоран Заев: Ще реагираме за  използването на „северномакедонски“ от Бойко Борисов"}
{"url": "http://www.focus-news.net/news/2019/07/10/2678986/sofiya-stolichnata-obshtina-i-natsionalnata-sistema-za-speshni-povikvaniya-112-podpisvat-sporazumenie-za-satrudnichestvo-na-11-yuli.html", "text": "Кметът на София Йорданка Фандъкова и директорът на Националната система 112 Цветомир Цеков ще подпишат споразумение за сътрудничество от 14.00 часа на 11 юли, четвъртък. Това съобщиха от пресцентъра на  Столична община . \r\nСъбитието ще се проведе в сградата на ул. „Никола Габровски“ 30, ет. 1, зала 303.", "date": "2019.07.10", "title": "София: Столичната община и Националната система за спешни повиквания 112 подписват споразумение за сътрудничество на 11 юли"}
{"url": "http://www.focus-news.net/news/2019/07/10/2678987/api-zavarshi-uchenieto-s-tsel-povishavane-na-gotovnostta-za-reagirane-pri-izvanredni-situatsii-v-tunel-echemishka-na-am-hemus.html", "text": "В тръбата за Варна на тунел „Ечемишка“ на АМ „Хемус“ се проведе съвместно учение на МВР - Главна дирекция „Пожарна безопасност и защита на населението“, на Агенция „Пътна инфраструктура“ (АПИ), Държавна агенция „Безопасност на движението по пътищата“, Областна администрация и общините на територията на София област, Центъра за спешна медицинска помощ, Българския Червен кръст и доброволци, с цел повишаване на готовността за действие на силите и средствата от Единната спасителна система за реагиране при бедствия и извънредни ситуации. Това съобщиха от пресцентъра на  АПИ . \r\nВ учението се симулира тежка пътна катастрофа с жертви и пожар в съоръжението. В провеждането му участваха и експерти от Швейцария, които са едни от най-добрите в Европа при справянето с кризисни ситуации в тунели.  \r\nИзвършената симулация в „Ечемишка“ бе на инцидент между лека кола и товарен автомобил с последващ пожар на около 200 м от изхода на съоръжението в посока Варна. Шофьорите на двата автомобила загиват на място, а пътнически микробус, преминаващ покрай пожара катастрофира на около 120 м след него. Следва и верижна катастрофа между 5 леки автомобила на 400 м от изхода на тунела в посока Варна. В превозните средства има пострадали и затиснати пътници.   \r\nПо време на учебната ситуация се проведоха действия за гасене на пожара и спасяване на хората. На пострадалите беше оказана първа медицинска помощ, психологическа подкрепа на място и транспортиране до болнично заведение, беше създадена временна организация за регулиране на движението в района на произшествието, управление на светофарната уредба, вентилационната система, създаване на временна организация на движението и др. В симулацията участваха над 50 души и специализирана техника. \r\nСъвместното учение се проведе в ремонтираната през 2017 г. тръба за Варна на тунел „Ечемишка“ на АМ „Хемус“. Съоръжението е с дължина 775 м и е в експлоатация от 1984 г. Тръбата е с модерни системи за пожароизвестяване, вентилация, видеонаблюдение, светофарна уредба, осветление и система за светлинно водене, с които се осигуряват безопасност на пътуването и възможност за бърза реакция при инцидент. \r\nСлед края на учението съоръженото беше почистено и в 13.30 ч. движението беше възстановено.", "date": "2019.07.10", "title": "АПИ: Завърши учението с цел повишаване на готовността за реагиране при извънредни ситуации в тунел „Ечемишка“ на АМ „Хемус“"}
{"url": "http://www.focus-news.net/news/2019/07/10/2678989/haskovo-21-godishen-mladezh-e-pochinal-dokato-e-igrael-futbol-v-grada.html", "text": "21-годишен младеж е починал малко преди 23.00 часа на 9 юли, докато е играел футбол с приятели в Хасково. Това съобщи за  Радио „Фокус“  Нина Ганчева от ОДМВР-Хасково. Инцидентът е станал на футболно игрище в спортната зона „Ямача“. Бил е подаден сигнал в полицията и на тел. 112. Отзовалият се екип на Спешна помощ само е констатирал смъртта на младежа. Очаква се след аутопсия да се изясни причината за смътния случай. \r\nДарина ДЕЕНИЧИНА", "date": "2019.07.10", "title": "Хасково: 21-годишен младеж е починал, докато е играел футбол в града"}
{"url": "http://www.focus-news.net/news/2019/07/10/2678991/sofiya-direktorat-na-avariyna-pomosht-i-preventsiya-kam-stolichnata-obshtina-krasimir-dimitrov-poluchi-pochetnoto-otlichie-na-mvr.html", "text": "Министърът на вътрешните работи Младен Маринов награди директора на Дирекция „Аварийна помощ и превенция“ към Столична община Красимир Димитров с почетно отличие на МВР „За доблест и заслуга-III степен“. Това съобщиха от пресцентъра на  Общината .  \r\nДимитров е награден за заслуги, свързани със защитата на националната сигурност, опазването на обществения ред и противодействието на престъпността на територията на София, както и за принос в отношенията между МВР и Столична община.  \r\nДирекция „Аварийна помощ и превенция“ на Столичната община е на пряко подчинение на кмета на Столичната община Йорданка Фандъкова. Екипите на „Аварийна помощ и превенция“ реагират постоянно на сигнали, свързани с природни явления, инфраструктура, опасни химически вещества и замърсяване на околната среда, завирявания и др., извършват учения по превенция за реакция при природни бедствия на общинския полигон в Панчарево. Екипите на „Аварийна помощ и превенция“ извършват постоянни обходи на терен в града. За първата половина на годината екипите са реагирали на над 960 сигнала.  \r\nКрасимир Димитров и служители на дирекцията бяха на място при обезопасяването на района от изхвърлените опасни токсични отпадъци край гара Яна през февруари 2019г. По нареждане на кмета на София екипите бяха изпратени да участват и в действията след наводненията в Мизия, във варненския квартал „Аспарухово“,в с.Бели Искър и в Скопие, Северна Македония, както и при гасенето на пожара в Кресна.", "date": "2019.07.10", "title": "София: Директорът на „Аварийна помощ и превенция“ към Столичната община Красимир Димитров получи почетното отличие на МВР"}
{"url": "http://www.focus-news.net/news/2019/07/10/2678992/aktsenti-v-sutreshniya-blok-dobro-utro-balgariya-po-radio-fokus-na-11-yuli.html", "text": "Съветът на Европейския съюз (ЕС) за пореден път отправи препоръки на България по въпроса за борбата с корупцията и финансовият надзор. Главният прокурор Сотир Цацаров ще бъде изслушан в Народното събрание във връзка с последните приети законодателни промени за борбата със сивата икономика и контрабандата в тютюневия сектор. С Тихомир Безлов от Центъра за изследване на демокрацията в  сутрешния блок  на  Радио „Фокус“  ще обсъдим работеща ли е Националната стратегия за превенция и противодействие на корупцията и дава ли резултати. Едно от предложенията в стратегията - за справяне с „изборната корупция“, касае машинното гласуване, ще се повлияе ли тя, ако отпадане този тип гласуване за местните и парламентарните избори?  \r\nЛидерът на \"Атака\" Волен Сидеров вече не е председател на парламентарната група на „Обединени патриоти“. Защо сега? Промените в ръководството - формални, или са разкол в редиците на „малката коалиция“? Как ще се отрази това на управляващата коалиция? Тези и други въпроси ще коментираме с политолога Антоний Тодоров.  \r\nПрезидентът Румен Радев удостои с орден „Стара планина“ първа степен журналиста и мореплавател Дончо Папазов за приноса му в областта на спорта, науката и журналистиката. С него ще поговорим за отличията, метафората „невъзможния път“ и по темата имаме ли българите кауза, която да ни мобилизира и на която да се посветим.   \r\nКак Община Алфатар подобрява градската среда и по какви проекти работи, ще ни каже кметът Янка Господинова. На територията на село Крупник, община Симитли, се намират гробница, късноантично селище и крепостта „Градище“. Повече за тези обекти, които може да посетите през летните месеци, ще ни разкаже колегата от  Радио „Фокус“ – Пирин  Ливия Нинова. Започнете деня информирани! Тези и още теми – в   от 06.00 до 10.00 часа на 11 юли, с водещ Елеонора Чолакова.", "date": "2019.07.10", "title": "Акценти в сутрешния блок „Добро утро, България“ по Радио „Фокус“ на 11 юли"}
{"url": "http://www.focus-news.net/news/2019/07/10/2678993/mzhg-ot-sledvashtata-sedmitsa-startirat-oblastni-konsultativni-saveti-po-plodove-i-zelenchutsi-v-stranata.html", "text": "От следващата седмица започва провеждането на заседания на Областни консултативни съвети по плодове и зеленчуци в страната. Това съобщиха от пресцентъра на  Министерството на земеделието, храните и горите  (МЗХГ). От началото на месец юли се провеждат и заседания на Областните консултативни съвети по животновъдство. Целта е да се осъществява оперативна връзка и по-добра комуникация между регионалните структури на Министерство на земеделието, храните и горите, животновъдите и производителите на плодове и зеленчуци по места. Всеки производител, който има интерес по предложените теми, може да вземе участие. \r\nПо време на срещите се провежда дебат относно условията за допустимост по схемите за обвързано подпомагане за животни, плодове, зеленчуци и зеленчуци оранжерийно производство.  \r\nПопуляризират се добрите практики и възможностите за развитие. Експерти от Областните дирекции „Земеделие“ оказват съдействие при кандидатстването по различни схеми за държавни помощи, както и за текущи и предстоящи приеми по мерките от Програмата за развитие на селските райони (ПРСР) 2014-2020 г.  \r\nДневният ред на заседанията включва и изслушване на земеделските стопани по възникнали проблеми на местно ниво и предприемане на мерки за решаването им.", "date": "2019.07.10", "title": "МЗХГ: От следващата седмица стартират Областни консултативни съвети по плодове и зеленчуци в страната"}
{"url": "http://www.focus-news.net/news/2019/07/10/2678973/hristian-mitev-nfsb-ne-sledva-da-si-pravim-eksperimenti-s-demokratsiyata-i-s-mestnite-izbori.html", "text": "Не следва да си правим експерименти с демокрацията и с местните избори. Това каза заместник-председателят на Правна комисия Христиан Митев по време на обсъждането в Правна комисия на измененията в Изборния кодекс, с които се отменя машинното гласуване, предаде репортер на  Агенция „Фокус“ . Според него най-важното е да не се правят експерименти с гражданите. „Ако утре имаме частични избори след местните. Ако имаме предсрочни парламентарни, кой ще гарантира честността на вота и няма ли да се стигне до касиране на парламентарни избори? Нещо, което не се е случвало от 30 години. Този законопроект е навременен. Разумно е на този етап машинното гласуване да остане за президент и вицпрезидент и за представители на България в ЕП“, каза още Митев. Според него по-добре е да се решат техническите проблеми и да се мисли не за наем на машини, а за закупуване на такива.  \r\nДеница КИТАНОВА", "date": "2019.07.10", "title": "Христиан Митев, НФСБ: Не следва да си правим експерименти с демокрацията и с местните избори"}
{"url": "http://www.focus-news.net/news/2019/07/10/2678988/razrabotvat-se-zakonodatelni-promeni-sreshtu-falshifitsiraneto-na-proizvedeniya-na-izkustvoto-obzor.html", "text": "Преди около месец след изложба в столичната галерия \"Структура\" се появиха подозрения, че някои от произведенията на изкуството са фалшификати. По този повод в Министерството на културата се сформира работна група под патронажа на министъра на културата Боил Банов, която ще предложи законодателни промени срещу фалшифицирането на произведения на изкуството. В срещата са участвали представители на Главна прокуратура, Главна дирекция „Национална полиция“ на МВР, Съюза на българските художници, Националната галерия, Съюза на колекционерите и Асоциацията на търговците на произведения на изкуството. Сред основните цели, които са набелязани са: създаването на лаборатории, обучението на експерти и осигуряването на нова и съвременна техника за анализ и идентификация на произведения на изкуството. Работната група има за цел да излезе с конкретни предложения до края на месец октомври т.г. \r\nАнгел Папалезов, началник на сектор „Културно-исторически ценности“ към ГД „Национална полиция“ отбеляза, че трябва да се завишат наказанията за изработката на фалшификати. Той обясни, че в момента изработката на фалшификат се наказва с до 1 година затвор и глоби от 2 до 20 хил. лв. Според НПК, когато наказанието е по-малко от 3 години и лицето е неосъждано за предишни престъпления, то получава вместо наказателно преследване административна глоба. Папалезов съобщи, че набелязаните следващи стъпки са: разглеждане на нормативните актове, които уреждат пускането в обръщение и идентификацията на културни ценности както в сферата на изобразителното изкуство, така и в сферата на археологията; необходимост от прецизиране на понятийния апарат; евентуално завишаване на санкциите, така че да може да се носи ефективна наказателна отговорност; постигане на генерална, а не само на индивидуална превенция. Ще бъдат прецизирани и текстове в Закона за културното наследство и няколко поднормативни акта. Конкретни предложения се очаква да бъдат направени и от страна на музеите и галериите, които да администрират както изкуствоведската част на пазара на изкуството, така също и разследващите функции на МВР и Прокуратурата при сигнали за нарушения. \r\nНачалникът на сектор „Културно-исторически ценности“ подчерта, че в момента техническите възможности на Министерството на културата и на МВР за експертизи в областта на изкуството са недостатъчни. Той посочи, че трябва да се приложат конкретни мерки за обучението и начини, по които може да се повиши квалификацията и привличането на повече специалисти, които да са ангажирани в тази област. Мерките ще бъдат в няколко посоки – законодателни, административни, информационни, по отношение на търсене на финансиране, обобщи Ангел Папалезов. \r\nДиректорът на дирекция „Културно наследство, музеи и изобразителни изкуства” в Министерството на културата Екатерина Джумалиева посочи като проблем, върху който ще се работи, липсата на единен регистър на фалшификатите, на идентифицираните произведения, както и на откраднатите ценности. Тя подчерта, че такива регистри биха улеснили работата и биха създали възможност за бърз обмен на информация. \r\nНачалникът на сектор „Културно-исторически ценности“ към ГД „Национална полиция“ посочи, че по случая с галерия \"Структура\" се прави проверка и по искане на Върховната касационна прокуратура. \r\nИрина ИВАНОВА", "date": "2019.07.10", "title": "Разработват се законодателни промени срещу фалшифицирането на произведения на изкуството (ОБЗОР)"}
{"url": "http://www.focus-news.net/news/2019/07/10/2678996/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip-na-11-yuli.html", "text": "Въвежда се временна организация на движението в София за заснемане на рекламен клип на 11 юли. Това съобщиха от пресцентъра на  Столична община . \r\nОт 14.30 до 19.30 часа на 11 юли 2019 г. се забраняват престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“ на ул. „Московска“ между ул. „Г. Бенковски“ и бариерата на Британското посолство.", "date": "2019.07.10", "title": "София: Въвежда се временна организация на движението за заснемане на рекламен клип на 11 юли"}
{"url": "http://www.focus-news.net/news/2019/07/10/2678984/ruse-do-10-dena-tryabva-da-badat-izklani-vsichki-domashno-otglezhdani-praseta-na-teritoriyata-na-oblastta.html", "text": "Областният управител на област Русе Галин Григоров обяви, че до края на днешния ден ще издаде заповед всички домашно отглеждани прасета на територията на областта да бъдат изклани в 10 дневен срок от своите стопани. След този период, на 12-тия ден ще се премине към принудително умъртвяване на прасетата в задните дворове на стопаните. Това съобщиха от  Областна администрация-Русе .  \r\n„Ако болестта влезе в свинекомплексите, то икономическите загуби ще бъдат катастрофални. Преди година и половина ние говорихме много по тази тема. Проблемът е, че тя не се приеме достатъчно сериозно! При първите заседания на областната междуведомствена епизоотична комисия относно заразата основният въпрос, който поставихме, беше не дали заболяването ще влезе в страната, а кога ще се случи това! Досега акцентът беше върху провеждането на засилена информационна кампания, но ето, че и тя се оказа недостатъчна, затова е необходимо да се предприемат по-крути действия! Искам категорично да подчертая, че по този начин браним българските производители, защото последиците за индустрията ще бъдат изключително тежки при констатиране на случаи на африканска чума в близост до свинекомплексите“, допълни още Григоров по време на заседанието на общинската епизоотична комисия в Сливо поле. \r\nТой подчерта, че е в постоянен контакт както с всички заинтересовани страни, така и с другите областни управители от Северна България, като до няколко дена в граничните райони с Румъния очаква вероятността за навлизане на заболяването да бъде намалена максимално, тъй като и там трябва да бъдат предприети подобни мерки. \r\nНе по-малко внимание беше отделено и на отстрела на диви свине, като областният управител припомни, че отдавна е настоявал да бъде увеличен отстрела на диви свине чрез удължаване периода на груповия лов. „Надявам се индивидуалния лов, който се практикува към момента, да даде резултат! Припомням, че е предвиден финансов стимул от 50 лв. на отстреляно животно! Подобна мярка се обмисля и при подаден сигнал за намерено умряло диво прасе“, поясни областният управител. Също така той подчерта, че в община Сливо поле са се справили отлично, предприемайки всички възможни мерки за недопускане на заболяването, включително и умъртвяване на прасетата в личните стопанства. \r\nВ днешната среща участва и директорът на Областната дирекция по безопасност на храните д-р Георги Дяков, който разясни пред присъстващите актуалната епизоотична обстановка.", "date": "2019.07.10", "title": "Русе: До 10 дена трябва да бъдат изклани всички домашно отглеждани прасета на територията на областта"}
{"url": "http://www.focus-news.net/news/2019/07/10/2678998/pregled-na-mezhdunarodnite-novini-do-18-chasa-agentsiya-fokus.html", "text": "Управляващата коалиция в Германия няма да се разпадне заради противоречивата номинация на Урсула фон дер Лайен за председател на Европейската комисия, това съобщиха от Германската социалдемократическа партия в сряда, предава  Reuters . Социалдемократите, които са в коалиция със Съюза (ХДС/ХСС) заявиха, че въпреки това не се очаква народните представители, избрани в Европейския парламент от листите на ГСДП да подкрепят избора на фон дер Лайен.  \r\nКатарина Барли, представител на партията, бивш ръководител на ГСДП и бивш социален министър, заяви, че споразумението между нейната формация и центристкия блок „няма да се развали“ заради номинацията на действащия германски външен министър, която ГСДП не одобрява.  \r\nГоворейки за представителите в ЕП от нейната партия обаче, Барли подчерта, че „всички 16 души заявиха, че не могат да одобрят предложението“, като добави „не очаквам това да се промени“.  \r\nНоминацията на фон дер Лаейн все още трябва да бъде одобрена в ЕП с абсолютно мнозинство, като ако това не се случи, коментира агенцията, това може да хвърли ЕС в хаос, тъй като отне цели три дни на евродепутатите да стигнат до номинация на германския политик.  \r\n***  В сряда ще се проведе среща в Брюксел, насочена към обсъждането на санкции от страна на ЕС срещу Турция, след като Кипър призова държавите-членки към солидарност, във връзка с турските сондажни операции край острова, това съобщава гръцкото електронно издание  Ekathimerini .  \r\nОчаква се представителите на ЕС да се договорят за санкции, които да се гласуват окончателно следващата седмица в рамките на срещата на външните министри на Съюза. И макар от Никозия да обявиха, че са очаквали такова действие, ясно е че Кипър се надяваше на по-строги мерки, сред които и санкции срещу физически лица, които участват в турската петролна компания.  \r\nСанкциите включват редуциране на заема на Европейската инвестиционна банка към Турция и намаляване на помощта, която ще бъде отпусната на Анкара с 146 млн. евро. \r\n***  Британският посланик в САЩ Ким Дарох заяви в сряда, че ще подаде оставка след като привлече критика от страна на американския президент Доналд Тръмп, предава  AFP .  \r\n„Сегашната ситуация прави невъзможно за мен да изпълнявам ролята си така, както бих искал“, заяви Дарох. „Вярвам, че в конкретните обстоятелства отговорното решение е да позволя да се назначи нов посланик“, подчерта дипломатът.  \r\nПо-рано в медиите бе публикуван секретен документ, в който Дарох определя Тръмп като „неспособен“ и „некомпетентен“. В отговор американският президент в съобщение в социалните мрежи нарече Дарох „надут глупак“, като жертва на гнева на Тръмп стана включително и британския премиер Тереза Мей.  \r\n***  Германският канцлер Ангела Меркел бе забелязана да получава трети пристъп на треперене в рамките на няколко седмици, предава англоезичната редакция на  Deutsche Welle . Видео показва, как Меркел трепери в сряда в Берлин по време на посрещането на финландския премиер Анти Рине. Малко по-късно говорител на правителство обяви, че Меркел се чувства добре и преговорите с министър-председателя са се провели без проблеми.  \r\nПървият подобен пристъп на Меркел бе на 18 юни, докато тя приемаше украинския президент Владимир Зеленски, седмица по-късно, на 27 юни, Меркел получи втори такъв пристъп малко преди да излети за срещата на Г20 в Япония.  \r\nОт нейния офис обявиха, че причините са високите температури и дехидратация.  \r\n***  В сряда сутринта в областното управление на полицията в Прилеп е постъпил сигнал за намерена в центъра на града бомба, съобщава телевизия  A1 on . Гранатата е открита близо до Старата чаршия в града, недалече от местно заведение. Към момента районът е отцепен, а органите на реда изясняват обстоятелствата около случая.  \r\n*** Президентът на Украйна Владимир Зеленски подписа указ, с който се премахват редица забрани за посещение на забранената зона около Чернобил, включително създаването на \"зелен коридор\" за туристите, предава  TACC . \r\n\"Ние трябва да покажем Чернобил на света: учени, природозащитници, историци, туристи. ... Днес подписах указ, с който ще започне трансформацията на забранената зона в една от точките на растеж на новата Украйна и премахване на предпоставките за корупция\", - каза Зеленски, добавяйки, че\" няма да има забрани\". \r\nСега, според него, Чернобил е източник на корупция. \"За съжаление, забранената зона все още е символ на корупция: служители по сигурността събират подкупи от туристи, нелегално се изнася скрап и се използват природни ресурси. Скоро ще спрем всичко това\", подчерта той. Зеленски обеща, че Чернобил ще се превърне в научно-туристическо съоръжение, което \"ще се превърне в символ на свободата на новата Украйна - без корупция и глупави забрани, с инвестиции и бъдеще\". \r\n*** Черногорският самолет , който летял от  Тиват до Москва, извърши принудително кацане на летище в руския град Калуга, заради прилошаване на пилота, пише македонското електронно издание  “Плюс Инфо“ \r\n„За пилота се полагат медицински грижи и здравословното му състояние е стабилно“, обясниха от компанията. \r\nБеше подчертано, че безопасността и сигурността на пътниците и екипажа не са били застрашени в нито един момент от полета. \r\n*** В сряда Европейският съюз (ЕС) официално предаде на Украйна ново обезопасително съоръжение (саркофаг), издигнато над четвъртия блок на атомната електроцентрала в Чернобил, съобщиха от офиса на ЕС в Украйна., цитирани от  TACC . \r\nНа церемонията присъства президентът на Украйна Владимир Зеленски. \r\n\"Постоянният саркофаг в Чернобилската АЕЦ е предаден на украинската страна (Държавната специализирана фирма (ОСП) Чернобилска атомна електроцентрала), т.е. Украйна е отговорна за поддържането на структурата, както и за демонтажа на първичния саркофаг, който е бил построен непосредствено след произшествието,\" написа представителството на ЕС в социалната мрежа „Фейсбук“. \r\nВ съобщението се отбелязва, че \"ЕС приветства официалното прехвърляне на украинските власти на постоянен саркофаг – ново обезопасително съоръжение, което е построено на мястото на бедствието през 1986 г. в атомната електроцентрала в Чернобил.\" В допълнение, службата отбеляза, че те очакват ранното приключване на строителството на ново временно съхранение на използваното ядрено гориво. \r\n\"Това ще бъде още една голяма стъпка за превръщането на епицентъра на трагичния инцидент от 1986 г. в стабилно и екологично място\", пише представителството на ЕС. \r\nИзграждането на ново безопасно затворено пространство над стария подслон започна през 2012 г. след мащабна подготвителна работа на обекта. Поради големия размер на саркофага, той трябваше да бъде изграден в две части, които бяха издигнати и успешно свързани през 2015 година. Във вътрешността на арката е монтиран кран за демонтиране на съществуващия стар саркофаг и останките от четвъртия блок. Новият саркофаг има проектен живот от 100 години. Строителството му струва 1,5 млрд. евро. \r\nПрез март 2019 г. на промишлената площадка на централата са извършени подготвителни пускови, индивидуални и комплексни изпитания на оборудването и технологичните системи за задържане. В края на април 2019 г. саркофагът е пуснат в пробна експлоатация. Според Държавната агенция за управление на забранената зона, саркофагът е намалил нивото на гама-радиация около станцията в сравнение с периода преди неговото инсталиране 10 пъти. \r\nУкраински медии казват, че новият саркофаг е най-голямата мобилна сграда в света. Може да се види от разстояние от 45 км. Височината на арката е 106 м, широчина - 257 м, дължина - 162 м. Както отбелязват журналистите, на площада, заеман от саркофага, могат да бъдат поставени четири футболни игрища. Теглото му е 36,200 тона. \r\n*** Армения изразява своята загриженост относно турските сондажни дейности в изключителната икономическа зона (ИИЗ) на Кипър, заяви в сряда Министерството на външните работи на Армения, цитирано от  TACC . \r\n\"Изразяваме дълбока загриженост от опитите на Турция да извършва сондажни дейности в североизток от Кипър. Действията на Анкара в Източното Средиземноморие излагат на риск стабилността и сигурността в региона. Ние изразяваме пълната си подкрепа за Кипър и неговия народ и призоваваме Турция да прекрати всички дейности в изключителната икономическа зона на Кипър \"- се казва в изявление на външното министерство на републиката. \r\nАнкара, оспорвайки границите на изключителната икономическа зона на Кипър, преди това изпрати кораба „Фатих“ в района, заявявайки, че сондажът ще продължи до 3 септември. На 10 юни властите на Република Кипър разпоредиха ареста на екипажа на турския сондажен кораб „Фатих“. Въпреки това на 4 юли Турция изпрати втори кораб, „Явуз“, край Кипър за геоложки проучвания на шелфа. \r\nТурският президент Тайип Ердоган обяви готовността на страната да защити правата на кипърските турци по отношение на шелфовите полета, включително с използването на въоръжени сили. \r\n*** Министър-председателят на Македония Зоран Заев отговори днес на журналистически въпрос, че ще има реакция към българския министър-председател Бойко Борисов за използването на определението \"северномакедонски\", защото в Конституцията на страната се променя само името на държавата - \"Северна Македония\", цитира думите му македонското електронно издание  “Фактор“ . \r\n„Разбира се, ще реагираме на това. Ще изпратим нота, за да поправим грешките. Понякога дори у дома правим такива грешки, дори експерти. Ние сме македонци, които живеят в Северна Македония“ , каза Заев пред репортери. \r\nПреди няколко дни Борисов заяви, че заедно със \"северноомакедонския премиер“ ще се поклонят пред паметника на Гоце Делчев, а вчера пред българските медии след срещата с македонския президент Стево Пендаровски в Сараево той каза, че \"северномакедонският президент е първият северномакедонски политик, който е казал нещата по най-правилния начин - че Гоце Делчев е българин.\" \r\n*** Президентът Доналд Тръмп предупреди в сряда, че санкциите срещу Иран скоро ще бъдат \"значително увеличени\", след като Техеран заяви, че е надвишил лимита за обогатените уранови запаси по силата на ядрената сделка от 2015 година, от която САЩ се оттеглиха през 2018 година, предава  AFP \r\n\"Иран отдавна тайно\" обогатява \" (уран), което напълно нарушава ужасната сделка за 150 милиарда долара, направена от Джон Кери и администрацията на Обама,\" написа Тръмп в социалната мрежа „Туитър“. \r\n\"Не забравяйте, че сделката ще изтече след малко на брой години. Санкциите скоро ще бъдат увеличени, значително!\" \r\nИран обяви в понеделник, че е надхвърлил 4,5% обогатяването на уран - над лимита от 3,67% съгласно споразумението, макар че все още е далеч под 90%, необходими за военни цели.", "date": "2019.07.10", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/07/10/2678997/pravitelstvoto-odobri-sdelkata-za-zakupuvane-na-8-novi-amerikanski-iztrebiteli-f-16-za-125-mlrd-dolara-obzor.html", "text": "Правителството одобри сделката за закупуване на 8 нови американски изтребители F-16 блок 70  за 1,256 млрд. долара. На своето заседание в сряда кабинетът прие доклада, подписан от 4 министри, и даде мандат на министъра на отбраната да подпише четири договора. Единият договор е за самолет F-16 блок 70 с допълнително оборудване, включително учебни съоръжения и обучение; вторият договор касае бойни припаси за самолета; третият – ракетите „въздух-въздух“ и последният е за доставката на система за визуализация наблюдение и управление. В рамките на 4 документа ще бъдат изпълнени всички изисквания по доставянето на пакет на система F-16 блок 70 с необходимото оборудване за обучение, въоръжение, което прави самолета многофункционален. Самолетите са многофункционални, като 6 от тях са едноместни, а 2 са двуместни. В цената е включено и наземното оборудване. Всички 8 самолета трябва да бъдат доставени до 2023 г., но плащането няма да бъде разсрочено. Цената, която България ще плати за F-16, ще е под 1,2 млрд. долара, обяви министърът на отбраната Красимир Каракачанов. Той обясни, че Конгресът на САЩ е в процедура на одобряване на помощ от приблизително 60 млн. и реално цената, която ще заплати България ще падне под 1,2 млрд. долара.  \r\n„Най-после се случи една дългогодишна мечта на Военновъздушните сили, които ги поставя на равностойно стъпало с нашите партньори от Алианса – да придобият самочувствие, че притежават нещо съвременно и актуално. Имам уверение от министър-председателя, че приключването на проекта на военно-въздушните сили няма да спре преговорните процеси за другите два проекта за бойната машина и също така проекта на военно-морските сили. Така че се надявам скоро време да имаме добри новини и за тях“, заяви началникът на отбраната ген. Андрей Боцев. С придобиването на нов боен самолет, ние придобиваме нови качествени бойни способности, повишаваме оперативната си съвместимост с НАТО и не на последно място, самочувствието на българския пилот – той ще се чувства като равностоен партньор, заяви ген. Петьо Мирчев - заместник-командир на Военновъздушните сили. \r\nОсвен че Военновъздушните сили на България ще придобият едни нови и качествени самолети, България ще придобие капацитет да започнем развитието на самолетния сектор, добави министърът на икономиката Емил Караниколов. Той обясни, че в хода на преговорите е получено съгласие и предстои да се подпише споразумение за шест позиции за индустриално сътрудничество. Първата позиция е за създаване на базови способности във връзка с хидравличната система. Другите са: Създаване на базови способности за поддръжка за кацане, което включва ремонт и основен ремонт на 25 компонента; Създаване на базови способности за поддръжка на електрическата система; Логистична поддръжка и управление на веригата за доставка, необходими при жизнения цикъл на флотилията F-16 в България, включително проект Viber view; Подкрепа за развитие на национални способности, свързани с безпилотни летателни средства и дронове. Най-важното за мен – подкрепа за изграждане на национални тренировъчни центрове за пилоти и инженери, технически състав за поддръжка, каза Караниколов. Целият доклад на работната група ще бъде публикуван на страницата на Министерството на отбраната. Следващата седмица проектът за договора ще бъде обсъден в Комисията по отбрана, а след това процедурата ще бъде придвижена за одобрение от парламента в пленарна зала. \r\n„Локхийд Мартин“ приветства решението на българското правителство да приеме писмото за съгласие от правителството на САЩ за осем изтребителя F-16 Блок 70. От компанията заявяват, че това е много важна крачка по пътя към придобиване на самолетите, която ще бъде подкрепена с дългосрочна партньорска програма между САЩ, България, „Локхийд Мартин“ и българската индустрия и академичната общност. Агенция „Фокус“ припомня:  Първоначално българският парламент даде разрешение цената на 8 нови многоцелеви изтребителя да не надхвърля 1, 8 млрд. лв. По-късно депутатите приеха допълнително решение международният договор за придобиване на нов тип боен самолет да се отклони от посочената цена. В началото на юни американският Конгрес одобри „таван“ на сделката в размер на 1,6 млрд. долара.", "date": "2019.07.10", "title": "Правителството одобри сделката за закупуване на 8 нови американски изтребители F-16  за 1,25 млрд. долара (ОБЗОР)"}
{"url": "http://www.focus-news.net/news/2019/07/10/2678999/api-shofyorite-da-karat-vnimatelno-mezhdu-25-ti-i-30-ti-km-na-am-hemus-na-11-yuli-dvizhenieto-shte-e-poetapno-v-edna-lenta-poradi-montazh-na-kamera-na-tol-sistemata.html", "text": "От 09.00 ч. до 13.00 ч. на 11 юли движението по автомагистрала (АМ) „Хемус“ между 27-ми и 29-ти км в посока София ще се осъществява в една лента поради монтаж на камера на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3.5 тона (тол). Това съобщиха от пресцентъра на  Агенция „Пътна инфраструктура“  (АПИ). В една лента ще преминава трафикът в участъка от 25-ти до 27-ми км в посока Варна между 13.00 ч. и 17.00 ч. От 23.00 ч. до 24.00 ч. ще бъде спряно движението в района на село Чурек. За да не се затруднява трафикът през деня рамката ще се монтира през нощта. \r\nПоетапно от 09.00 ч. до 18.00 ч. на 11 юли за монтаж на камерите ще се ограничава и движението по път I-1 София – Ботевград при Новачене и на път II-16 Своге – София в района на Нови Искър. Автомобилите ще се пропускат в една лента, двупосочно. Необходимо е шофьорите да карат внимателно, със съобразена скорост и да спазват стриктно пътната сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.07.10", "title": "АПИ: Шофьорите да карат внимателно между 25-ти и 30-ти км на АМ „Хемус“ на 11 юли, движението ще е поетапно в една лента поради монтаж на камера на тол системата"}
{"url": "http://www.focus-news.net/news/2019/07/10/2678990/pravitelstvoto-otpusna-37-mln-lv-za-spravyane-s-razprostranenieto-na-afrikanska-chuma-po-svinete-obzor.html", "text": "Правителството отпусна 3,7 млн. лв. за справяне с разпространението на африканска чума по свинете. През лятото на 2018 г. е констатирано първото огнище на заболяването в Република България при домашни прасета. Към момента са обявени 9 огнища на територията на страната. Засегнати са селата Въбел, Жернов, Новачене Драгаш войвода, Санадиново и Бацова махала в община Никопол и села Брест, Милковица, Долни Вит в община Гулянци – всички в област Плевен. Данни за заразени животни има и в близкия до Русе град Гюргево на румънска територия. Всички огнища са при прасета в лични стопанства. Създадени са зони на рестрикция – 2 км предпазна и 20 км наблюдавана зона. В двете зони са наложени мерки за контрол и ликвидиране на заболяването. Българската агенция по безопасност на храните проверява сигнали за укрити контактни домашни свине, както и за нерегламентирано транспортиране на живи свине от засегнатите селища към населени места извън зоните с ограничения. В Плевенска област вече се пристъпи към евтаназирането на животни от населените места с установена чума. В сряда областният управител на Русе Галин Григоров обяви, че ще издаде заповед всички домашно отглеждани прасета на територията на областта да бъдат изклани в 10-дневен срок от своите стопани. След този период, на 12-тия ден ще се премине към принудително умъртвяване на прасетата в задните дворове на стопаните. Мерките целят да предотвратят навлизането на чумата в свинекомплексите в областта, което ще доведе до сериозно икономически щети.  \r\nЗемеделският министър Десислава Танева обърна внимание, че африканската чума по свинете е изключително остро и бързо разпространяващо се заболяване. Заразяването става бързо и лесно - преносител може да бъде всеки човек, а пренасянето на чумата може да стане и с опаковки от заразени с болестта продукти. БАБХ категорично отхвърля версията, болестта да е пренесена у нас от комари. Срещу чумата няма ваксина и единственият начин за справяне е чрез унищожаването на животните, което може да доведе до сериозни икономически загуби. По думите на председателя на БАБХ щетите от болестта могат да достигнат 2 млрд. лв. Ето защо институциите апелират за стриктно спазване на въведените мерки за превенция и недопускане на разпространение на чумата. \r\n„Две години успяхме да се спасим от този бич, но сега и с идването на румънските туристи сме изправени пред опасност“, коментира премиерът Бойко Борисов в началото на правителственото заседание. От пуснатите от кабинета средства ще бъдат използвани за дезинфекция, извършване на проби в зоните около огнищата на заразата, както и изплащане на средства за отстрел на диви свине. \r\nПредприетите от земеделското министерство мерки за справяне с болестта включват засилен контрол на граничните контролно-пропускателни пунктове, мерки за биосигурност в свиневъдните обекти, провеждане на информационна кампания, извършване на дезинфекция на площи и продукти, постоянен епизоотологичен надзор, редуциране на популацията от дивите свине и др. \r\nСлужителите на трите държавни предприятия в Северна България ще имат ангажимент да изплащат по 50 лева за всяка отстреляна при подборен лов дива свиня или намерен труп на дива свиня при съответно предадените задължителни проби за лабораторни изследвания. Ще се заплащат и по 10 лева за всяка отстреляна лисица или чакал, а също и по 100 лева за отстрелян вълк, които се считат за преносители на заразата. В заповедта на министъра е разпоредено още изследването на пробите за АЧС от отстреляни диви свине да се извършва за сметка на БАБХ.", "date": "2019.07.10", "title": "Правителството отпусна 3,7 млн. лв. за справяне с разпространението на африканска чума по свинете (ОБЗОР)"}
{"url": "http://www.focus-news.net/news/2019/07/10/2679000/plovdiv-dve-detsa-sa-bili-nahapani-ot-bezdomno-kuche-v-asenovgrad.html", "text": "Две деца са били нахапани от бездомно куче в Асеновград. За това алармират в социалните мрежи родители от града, предаде репортер на  Радио „Фокус“ – Пловдив . Единият от случаите с пострадало дете е от 2 юли, а другият – на 7 юли. Първото пострадало дете има нараняване на дясната ръка и охлузвания по дясното бедро. При вторият случай става въпрос за 8-годишно дете, получило разкъсна рана на крака и наранявания в областта на ухото. То е било прието в Клиниката по ортопедия и травматология на УМБАЛ „Свети Георги“ в Пловдив, но вече е изписано. Едно и също бездомно куче е нападнало и двете деца в Асеновград. \r\nВ социалните мрежи жителите на Асеновград настояват за незабавни мерки и справяне с безстопанствените кучета. \r\nТони МИХАЙЛОВ", "date": "2019.07.10", "title": "Пловдив: Две деца са били нахапани от бездомно куче в Асеновград"}
{"url": "http://www.focus-news.net/news/2019/07/10/2679002/kyustendil-patnite-nastilki-v-grada-sa-mokri-zaradi-intenzivni-prevalyavaniya-ot-dazhd.html", "text": "Пътните настилки в Кюстендил са мокри заради интензивни превалявания от дъжд, предаде репортер на  Радио „Фокус” – Кюстендил . Трафикът по пътищата в региона е с нормална интензивност. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми.  \r\nПо пътя Кюстендил – Дупница в района на град Дупница движението се осъществява в една лента поради ремонт на мост над река Тополница, който трябва да приключи до 12 август 2019 година. Участъкът е сигнализиран с пътни знаци и светофарна уредба.  \r\nВенцеслав ИЛЧЕВ", "date": "2019.07.10", "title": "Кюстендил: Пътните настилки в града са мокри заради интензивни превалявания от дъжд"}
{"url": "http://www.focus-news.net/news/2019/07/10/2679003/burgas-okrazhniyat-sad-ostavi-v-aresta-mazha-obvinen-v-pritezhanie-na-90-kg-marihuana-i-otglezhdane-na-konop.html", "text": "Окръжен съд – Бургас наложи мярка за неотклонение „Задържане под стража“ спрямо Тодор С. Това съобщиха от пресцентъра на  Окръжен съд – Бургас . Мъжът е обвинен за това, че на 8 юли 2019 г. в постройка, разположена в имот в землището на село Бата, обл. Бургас, без надлежно разрешително държал с цел разпространение високорискови наркотични вещества в големи размери – 90 килограма коноп (канабис, марихуана), във вид на суха тревна маса. Той бе обвинен и за това, че на неустановена дата през месец май 2019 г. в горепосочения поземлен имот е засял и до 8 юли 2019 г. отглеждал 193 растения от рода на конопа с височина от 0.70 метра до 1.60 метра, в нарушение на закона.", "date": "2019.07.10", "title": "Бургас: Окръжният съд остави в ареста мъжа, обвинен в притежание на 90 кг марихуана и отглеждане на коноп"}
{"url": "http://www.focus-news.net/news/2019/07/10/2679001/predstoyashti-mezhdunarodni-sabitiya-za-11-yuli-agentsiya-fokus.html", "text": "***  Среща на министрите на околната среда на ЕС \r\n***  Публикуване на месечния отчет на ОПЕК \r\n***  Визита на боливийския президент Ево Моралес \r\n***  Посещение на председателя на Европейския съвет Доналд Туск \r\n***  Визита на еквадорския президент Ленин Морено \r\n***  Съдебно изслушване на продуцента Харви Уайнстейн по дело за сексуален тормоз \r\n***  Изказване на директора на Федералния резерв пред комисията по банково дело в Сената \r\n***  Телевизионно обръщение на лидера на „Хизбула“ Хасан Насрала", "date": "2019.07.10", "title": "Предстоящи международни събития за  11 юли  (Агенция \"Фокус\")"}
{"url": "http://www.focus-news.net/news/2019/07/10/2679004/smolyan-mokri-sa-patishtata-v-oblastta-povishena-e-opasnostta-ot-padashti-kamani.html", "text": "Дъжд вали в много части на област Смолян, но движението се осъществява нормално, съобщи за  Радио „Фокус“ – Смолян  дежурният в Областно пътно управление – Смолян. Пътните настилки са мокри и хлъзгави, а заради валежите и пресечения релеф на областта е повишена опасността от падащи камъни. През деня не са получавани сигнали за инциденти по пътищата в областта. \r\nДвижението по път ІІІ-197 Граница Пазарджик-Доспат-Борино, в отсечката от км 41+900 (граница с област Пазарджик) до км 70+500 (село Борино), се извършва с повишено внимание, съобразно въведената временна организация на движение поради извършване на частични ремонтни дейности на асфалтовата настилка. Движението по път IІI-197 Борино – Грохотно – Девин в село Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по път ІІІ-197 Борино – Тешел – Девин в село Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по път ІIІ-863 Оряховец – Баните – Стояново се осъществява в свободната лента, съобразно въведената временна организация на движение поради машинно полагане на асфалтова смес. Движението по път IІI-864 Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по път ІIІ-866 Смолян – Стойките се осъществява с повишено внимание поради полагане на хоризонтална маркировка. Движението по път ІIІ-867 Мадан – Златоград се извършва с повишено внимание поради косене и рязане на храсти. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона и интензивните валежи през последното денонощие е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са мокри заради валежите в следобедните часове. . Автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.07.10", "title": "Смолян: Мокри са пътищата в областта, повишена е опасността от падащи камъни"}
{"url": "http://www.focus-news.net/news/2019/07/10/2678978/anna-aleksandrova-gerb-zashto-ombudsmanat-bsp-i-dps-kato-sa-takiva-radeteli-na-mashinnoto-glasuvane-ne-predprieha-merki-za-nego-prez-2013-g.html", "text": "Като всички сте радетели на машинното гласуване, защо през 2013 г. не предприехте всички тези мерки по отношение на машинното гласуване, по отношение на отговорността. Това попита председателят на Правна комисия и депутат от ГЕРБ Анна Александрова по време на обсъждането в Правна комисия на измененията в Изборния кодекс, с които се отменя машинното гласуване, предаде репортер на  Агенция „Фокус“ . Александрова се обърна към омбудсмана на Република България Мая Манолова, към БСП и ДПС, които в рамките на дебатите в Правна комисия защитиха машинното гласуване и изразиха позиции против законопроекта за промени в Изборния кодекс. \r\nДеница КИТАНОВА", "date": "2019.07.10", "title": "Анна Александрова, ГЕРБ: Защо омбудсманът, БСП и ДПС, като са такива радетели на машинното гласуване, не предприеха мерки за него през 2013 г."}
{"url": "http://www.focus-news.net/news/2019/07/10/2679005/plovdiv-mokri-i-hlazgavi-sa-patnite-nastilki-v-grada.html", "text": "Трафикът на територията на града е натоварен, предаде репортер на  Радио „Фокус“ – Пловдив . По-засилено автомобилно движение се отчита по булевардите „Цар Борис III Обединител“, „Найчо Цанов“, „Христо Ботев“, „Руски“, „Шести септември“, „Източен“, „България“, „Освобождение“ и „Санкт Петербург“, както и по входно-изходните артерии. Пътните настилки са мокри и хлъзгави, вали слаб дъжд. Призовават се водачите да шофират с повишено внимание и съобразена скорост, за да не се създават предпоставки за възникването на пътни инциденти. \r\nНатоварено е движението и по основните направления на територията на Пловдивска област, особено по пловдивския участък на АМ „Тракия“. Пътищата също са мокри и хлъзгави заради валежите от дъжд. Повишена е опасността от падащи камъни по направленията Кричим-Стамболийски, Бачково-Нареченски бани и Юговско ханче-Югово-Лъки-Здравец, също в района на проходите Козница и Стражата. \r\nТони МИХАЙЛОВ", "date": "2019.07.10", "title": "Пловдив: Мокри и хлъзгави са пътните настилки в града"}
{"url": "http://www.focus-news.net/news/2019/07/10/2679006/pazardzhik-dazhd-vali-v-grada-patnite-nastilki-sa-mokri.html", "text": "Дъжд вали в Пазарджик, пътните настилки са мокри, предаде репортер на  Радио „Фокус“ – Пазарджик . Трафикът в областния град е натоварен. Струпване на автомобили има в района на двете кръгови кръстовища на моста на река Марица, по кръстовищата на главния булевард „България“, на изхода на града в посока Пловдив и по булевард „Георги Бенковски“ в посока изхода на Пазарджик към магистралата. \r\nВаня НИКОЛОВА", "date": "2019.07.10", "title": "Пазарджик: Дъжд вали в града, пътните настилки са мокри"}
{"url": "http://www.focus-news.net/news/2019/07/10/2679007/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”, пътните настилки са мокри. Това съобщи за  Радио „Фокус” – Кюстендил  дежурният на българо-северномакедонския пункт. Трафикът не е интензивен. Няма образували се колони от чакащи автомобили. \r\nВенцеслав ИЛЧЕВ", "date": "2019.07.10", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/07/10/2678994/yeni-safak-ne-e-dostatachno-da-si-prav-tryabva-i-da-si-mogasht.html", "text": "Агенция „Фокус“ представя авторската статия на турския журналист Яшар Сюнгю, озаглавена „Не е достатъчно да си прав, трябва и да си могъщ“ в проправителствения  вестник  Yeni Safak  без редакторска намеса. \r\nГръцката администрация в Кипър се опитва да потисне правата на Турция в Средиземноморието с подкрепата на западния колониален манталитет. Днес същият манталитет, който виждаше печалби, вместо хора в африканските страни, които са богати по отношение на минерали, преследва незаконни печалби в Източното Средиземноморие. Те също знаят, че не е възможно да поемат контрола над запасите на природен газ в Източното Средиземноморие, като се пренебрегва Турция и Турската република Северен Кипър (ТРСК). Те искат да ни поставят пред свършен факт. \r\nСпоред Ферхат Еркюмен, докторант по международното морско право в Университета в Глазгоу, гръцката администрация в Кипър иска да развие досега ограничените си отношения със страните от региона, като Израел и Египет, за да сключи договор в качеството си на едноличен собственик на острова и да придобие политическа власт срещу ТРСК и Турция в допълнение към икономическите си печалби чрез предоставяне на едностранни привилегии на международни компании като „Тотал“, „Ени“ и „Ексон“ върху енергийните запаси, открити в югоизточната част на Кипър, тяхното разпределяне, проучване и обработване. \r\n** \r\nПредоставяйки следната информация за международното морско право, нашият експерт също така изтъква източника на проблема: \r\nДнес валидните морски зони се идентифицират чрез класифицирането им: започвайки от брега  като вътрешни води, териториални води, прилежаща зона, континентален шелф и изключителна икономическа зона (ИИЗ) и накрая открито море. \r\nПознаването на континенталния шелф и ИИЗ е необходимо, за да се разбере местоположението на енергийните ресурси \r\nПравата върху морското дъно и природните източници намиращи се под земята – петрол и газ се предоставят на държави, които имат континентален шелф. Тези права не трябва да бъдат декларирани. \r\nВъпреки това ИИЗ се счита за морска зона, която дава право на дейности като риболов, генериране на енергия от вълни и вятър върху водния обект, и това са права, които трябва да бъдат декларирани. \r\nМеждународното право препоръчва тези зони да бъдат разделени предимно чрез консенсус между крайбрежните държави. В случаите, в които това не е възможно, международните арбитражни трибунали и съдилища са следващата инстанция. В случай, че това също не даде решение, международните съдилища създават временни решения между съответните държави, свързани с ползата от тези природни ресурси. \r\nТези принципи са ясно посочени в Конвенцията на Организацията на обединените нации от 1982 г. за морското право. \r\nВ крайна сметка всяка инициатива, като едностранното използване на природни ресурси, която необратимо ще промени правата на свързаните страни в неразделени морски зони, се счита за незаконна. \r\n** \r\nНека сега обсъдим източника на този проблем. \r\nИзточникът на проблема тук е, че не е извършвано цялостно разделение на континенталния шелф между държавите, насочено към преработката на природен газ и петролни източници в Източното Средиземноморие. \r\nЗащо? \r\nПричината за това е предимно кипърският проблем и продължаващият спор между страните с брегове по Средиземно море, насочени към разделяне на политическите и морските зони. \r\nВъпреки това гръцката администрация в Кипър подписа споразумения за разграничаване на морските зони с Египет и Израел като единствена власт на острова; договорът, който тази  администрация искаше да направи с Ливан, беше предотвратен в резултат на усилията на Турция. \r\nВъпреки това, неотдавнашното откриване на сериозни запаси от природен газ в областите, които Израел нарича „Левиатан“, гърците наричат „Афродита“, а Египет –„Зор“, близо една до друга сближи тези държави. Освен това, с усилията на Гърция да се присъедини към тази група, започнаха обсъждания за транспортирането на газ, който може да транспортира оттук до Европа. Въпреки това нито Турция, нито ТРСК са включени в това уравнение. Техните (на Гъция, Кипър, изтраелИзраел \r\n** \r\nИ все пак Турция играе картите си срещу тези играчи, без да се отдръпва назад - тя казва: \"Аз също съм на земята.\" Но международната игра в Източното Средиземноморие е достатъчно сериозна, за да бъдат забравени вътрешните икономически, политически и социални проблеми. \r\n** \r\nИсторията на човечеството е свидетелство за това как законът е нарушаван  от силните, когато интересите станат незаменими. \r\nСледователно по-голямата част от времето не е достатъчно да си прав; необходимо е да бъдеш могъщ и в чужбина и на местно ниво.  Юлиян Марков", "date": "2019.07.10", "title": "Yeni Safak: Не е достатъчно да си прав, трябва и да си могъщ"}
{"url": "http://www.focus-news.net/news/2019/07/10/2679009/burgas-s-normalna-intenzivnost-e-avtomobilniyat-trafik-po-patishtata-v-oblastta.html", "text": "С нормална интензивност е автомобилният трафик по пътищата в област Бургас. Това съобщи за  Радио „Фокус“ – Бургас дежурният  в Областното пътно управление. Движението се осъществява спокойно, пътищата са сухи, няма данни за задръствания.  \r\nПо-интензивен е трафикът в областния център. Натоварен е автомобилният трафик през кръговото кръстовище „Трапезица” и пред Окръжна болница, в района на кръстовището между улиците „Спортна“ и „Индустриална“, по бул. „Сан Стефано“ и участъци от бул. „Демокрация”, по централните улици „Булаир”, „Христо Ботев”, „Цар Петър”, „Генерал Гурко”, както и по бул. „Стефан Стамболов“ в района на Новата поща. Интензивен е трафикът и на бул. „Захари Стоянов“ в ж. к. „Меден рудник“. \r\nМария КУРТЕВА", "date": "2019.07.10", "title": "Бургас: С нормална интензивност е автомобилният трафик по пътищата в областта"}
{"url": "http://www.focus-news.net/news/2019/07/10/2679008/predstoyashti-sabitiya-v-stranata-za-11-yuli-agentsiya-fokus.html", "text": "*** \r\nОт 09.00 часа започва редовното заседание на Народното събрание. \r\n*** \r\nОт 14.30 часа в зала \"Запад\" Комисията за наблюдение на приходните агенции и борба със сивата икономика и контрабандата ще изслуша главния прокурор на Република България, Министъра на вътрешните работи, Министъра на финансите и представители на: Държавна агенция „Национална сигурност“, Главна дирекция „Гранична полиция“, Главна дирекция „Борба с организираната престъпност“, Главна дирекция „Национална полиция“ и Агенция „Митници“ във връзка с последните приети законодателни промени за борбата със сивата икономика и контрабандата в тютюневия сектор. \r\n*** \r\nОт 09.00 часа пред Столична община (ул. „Московска“ №33) „Обединена София“ ще внесе в петиция срещу презастрояването в район \"Овча Купел\" и в цялата столица. \r\n*** \r\nОт 09.30 часа 21-ви състав на Специализирания наказателен съд ще заседава по делото срещу Евгени К., на когото е повдигнато обвинение за престъпление по служба.  \r\n*** \r\n От 09.30 часа в Рейнбоу Плаза  ще се проведе конференцията BRAND TALKS: Мисия „Любима марка”. Същата вечер ще се състои и церемонията по награждаване на финалистите в класацията „ЛЮБИМИТЕ МАРКИ” и „БРАНД мениджър на годината”. \r\n*** \r\nОт 10.00 часа в сградата на КЕВР, бул. „Княз Ал. Дондуков” № 8-10, ет. 4 ще се проведе открито заседание за обсъждане на доклад относно заявление с вх. № E-ЗЛР-ПД-52 от 19.11.2018 г. за продължаване срока на лицензия за дейността „производство на електрическа и топлинна енергия“ и заявление с вх. № E-ЗЛР-И-61 от 05.12.2018 г. за изменение/допълнение на лицензия за дейността „производство на електрическа и топлинна енергия“, подадени от „ТЕЦ Горна Оряховица“ ЕАД. \r\n*** \r\nОт 10.00 часа в сградата на КЕВР на бул. „Княз Ал. Дондуков“ № 8-10, ет. 4 ще се проведе открито заседание за обсъждане на доклад по заявление от „Кнежа-газ“ ООД за продължаване срока на лицензии за дейностите „разпределение на природен газ“ и „снабдяване с природен газ от краен снабдител“ за територията на община Кнежа. \r\n*** \r\nОт 10.00 часа 15-и състав на Специализирания наказателен съд ще заседава по делото срещу Димитринка Ф., Борис Б. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 7-и състав на Специализирания наказателен съд ще заседава по делото срещу Румяна Ч., на която е повдигнато обвинение за престъпление по служба.  \r\n*** \r\nОт 10.00 часа 6-и състав на Специализирания наказателен съд ще заседава по делото срещу Ален Д. и Ибраим Л., на които са повдигнати обвинения за участие в ръководството на престъпна организация или група. \r\n*** \r\nОт 10.00 часа 20-и състав на Специализирания наказателен съд ще заседава по делото срещу Никола Г., Деян И. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа ще се проведе заседание на Столичния общински съвет.  \r\n*** \r\nОт 10.30 часа 18-и състав на Специализирания наказателен съд ще заседава по делото срещу Кевин Б., на когото е повдигнато обвинение за тероризъм. \r\n*** \r\nОт 11.00 часа в заседателната зала в сградата на Висшия съдебен съвет, ул. „Eкзарх Йосиф” № 12, ще се проведе заседание на Прокурорската колегия на ВСС.  \r\n*** \r\nОт 11.30 часа пред Съдебната палата (бул. Витоша 2) Спаси София ще даде пресконференция, след което ще внесе нов сигнал до Софийска градска прокуратура във връзка с ремонта на ул. „Граф Игнатиев“ (част от Зона 2 за реконструкция на централна градска част, финансирана с европейски средства). \r\n*** \r\nОт 14.00 часа в сградата на ул. “Никола Габровски“ № 30, зала 303  кметът на Столична община Йорданка Фандъкова и директорът на „Националната система 112“  Цветомир Цеков ще подпишат споразумение за сътрудничество. \r\n*** \r\nОт 18.30 часа в клуб „Журналист“ ще бъде представена книгата „Мелодията на Душата и Прехода на Земята“. \r\n*** \r\nОт 10.00 часа в заседателната зала на Търговско-промишлена палата Благоевград (ул. „Т. Александров“ № 23, ет.6) ще се проведе пресконференция по проект „Насърчаване на социалното включване на деца и младежи чрез подкрепа за професионално и личностно развитие“. \r\n*** \r\nОт 19.00 часа от паркинга на ЮЗУ „Неофит Рилски“ ще стартира поредното автошествие, срещу антидетските и антисемейни политики в България. \r\n*** \r\nОт 20.30 часа в Летния театър ще започне юбилейният концерт на струнния квартет BOND по повод 20 години на сцената. \r\n*** \r\nВ Експо център „Флора“ ще се проведе фестивалът „Джаз в Бургас“. \r\n*** \r\nОт 12.00 часа в клуба на ПП АБВ във Варна, на ул. „Христо Попович“ ще се проведе пресконференция, на която се очаква да присъства и лидерът на партията Румен Петков.  \r\n*** \r\nОт 17.00 часа на Общински спортен комплекс и алеите в Морската градина ще се проведе традиционната кампания „Лято без риск“, организирана от дирекция „Превенции“ към Община Варна. \r\n*** \r\nОт 20.00 часа под  паметника на Асеневци ще започне 11-ото издание на „Дикси Джаз Фест“. \r\n*** \r\nОт 17.00 часа в Конферентната зала на Община Враца ще се състои публично представяне и обсъждане на подготвяното проектно предложение „Изграждане, реконструкция и ремонт на общински жилища в съвременни социални жилища за настаняване на уязвими групи от населението и други групи в неравностойно положение“. \r\n*** \r\nОт 10.00 часа в Регионална библиотека „Дора Габе“ ще се проведат забавни игри, част от  Летния детски клуб „Играй и учи”.   \r\n*** \r\nОт 17.30 часа в Художествената галерия  ще бъде открита изложба на Сдружение на художниците – Варна. \r\n*** \r\nОт 19.00 часа в концертната зала на Младежкия център ще започне шоу спектакълът „ДжиДжи БиДжи“. \r\n*** \r\nОт 10.00 часа в Литературно-художествен музей „Чудомир” ще започне  детски летен празник под наслов „Наследниците на Чудомир”. \r\n*** \r\nОт 11.00 часа в заседателната зала на Община Кюстендил ще бъдат представени дейностите по реализирания проект „Обновяване, реконструкция на административната сграда на Общинска администрация”.  \r\n*** \r\nОт 11.00 часа сградата на ОДЗ, ул.“Търговска” № 43, ще се проведе заседание на областния консултативен съвет по животновъдство. \r\n*** \r\nОт 19.30 часа в парк-остров „Свобода“ ще се проведе  ателие под надслов „Да танцуваме с „Мерак“ и „Esbart Dansot“. \r\n*** \r\nОт 11.00 часа в сградата на ОАПС, ул. \"Васил Левски\" № 1, 15 етаж, ще се проведе заседание на областния консултативен съвет по животновъдство. \r\n*** \r\nОт 09.00 часа Пловдивският общински съвет ще проведе заседание. \r\n*** \r\nВ 09.15 часа в зала 1 на Районния съд ще се проведе заседание по делото срещу Георги Г. – зам.-кмет на р-н Западен при Община гр.Пловдив, обвинен в 16 деяния, сред които присвояване на чужди пари, сключването на фиктивни договори за граждански договори за извършване на различни ремонти, съставяне на неистински официални документи и други. По делото са призовани 57 свидетели и 3 вещи лица. \r\n*** \r\nВ 09.30 часа в зала 5 на Окръжния съд ще се проведе заседание по делото срещу Сергей П., Йоана С. и Ивайло А., обвинени в разпространение на рискови наркотични вещества. \r\n*** \r\nВ 12.30 часа в Малката базилика ще се състои награждаването на победителите в конкурса за дизайн на сувенири за Епископската базилика.  \r\n*** \r\nОт 13.30 часа в БТА – Пловдив Демократична България ще даде пресконференция.  \r\n*** \r\nОт 18.30 часа в храм „Свето Рождество Богородично” ще бъде отслужена заупокойна молитва, с което ще бъде дадено началото на Националните поетични празници „Яворови дни”. \r\n*** \r\nОт 14.00 часа в Екомузей с аквариум ще се проведе занятие, посветено на прилепите. \r\n*** \r\nОт 10.00 часа в Зала 1 на Областна администрация Русе ще се проведе съвместно заседание на Постоянната комисия в областта на образованието, младежките дейности и спорта и Областния съвет за сътрудничество по етническите и интеграционни въпроси. \r\n*** \r\nОт 10.00 часа в заседателната зала на Областната администрация ще се проведе заседание на областния консултативен съвет по животновъдство.  \r\n*** \r\nОт 10.30 часа залата на АРЧШПГБ, бул. \"Банско шосе\" 12А ще се проведе заседание на областния консултативен съвет по животновъдство. \r\n*** \r\nОт 11.00 часа в зала „Май“ Община Сливен ще представи на пресконференция възможностите за финансиране на инициативи на местния бизнес. \r\n*** \r\nОт 10.00 часа в детския отдел на библиотека „Родина“ ще се проведе творческо ателие. \r\n*** \r\nОт 10.00 часа във филиал „Лозенец” на библиотека „Родина“ ще се проведат литературни игри, творчески ателиета, филмови прожекции, спортни игри, забавни и полезни занимания. \r\n*** \r\nОт 10.00 часа в къщата музей „Гео Милев“ ще се проведе инициативата „Лято в къща музей „Гео Милев“. \r\n*** \r\nОт 11.00 часа на площад „Стоян Мавродиев“ Общинският съвет по наркотични вещества (ОбСНВ) и Българският червен кръст (БЧК) – Търговище организират Инициативата „Лято без дрога“. \r\n*** \r\nОт 10.30 часа в сградата на ОДЗ, бул. \"Славянски\" №17, ет.1, ще се проведе заседание на областния консултативен съвет по животновъдство. \r\n*** \r\nОт 14.00 часа ще се състои изслушване на кандидатите за съдебни заседатели за Районен съд Шумен.", "date": "2019.07.10", "title": "Предстоящи събития в страната за 11 юли (Агенция „Фокус“)"}
{"url": "http://www.focus-news.net/news/2019/07/10/2679010/veliko-tarnovo-usloviyata-za-patuvane-v-regiona-sa-normalni.html", "text": "Ограничено е движението на товарни автомобили над 10 тона по пътяя Дебелец – Средни колиби – Елена. Причината е намален габарит на пътното платно. В участъка се извтршват ремонтни дейности, които трябва да приключат до края на август. От Областно пътно управление – Велико Търново съобщиха за  Радио „Фокус“ – Велико Търново , че обходният маршрут е през Дебелец – Велико Търново – Лясковски кантон – Миндя – Елена и обратно. Условията за пътуване в региона са нормални. Времето във Велико Търново е облачно. Пътните настилки в града и по-голямата част от областта са сухи.  \r\nОграничено е движението по пътя между селата Царски извор и Драганово. От км 0+000 до км 5+500 има свлачище, чието укрепване ще продължи до 31 август. Обходният маршрут е през Сушица – Драганово. Забранено е преминаването на автомобили над 3.5 тона по пътя Чешма – Кесарево, където се разширява платното. Обходният маршрут е през Сливовица – Горско Ново село – Джулюница. Ремонтни дейности се извършват по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за временната организация на движението там също е до края на август. За Прохода на Републиката остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.07.10", "title": "Велико Търново: Условията за пътуване в региона са нормални"}
{"url": "http://www.focus-news.net/news/2019/07/10/2679011/blagoevgrad-trafikat-po-avtomagistrala-struma-glaven-pat-e-79-i-vtoroklasen-pat-19-simitli-gotse-delchev-e-normalno-natovaren-za-delnichen-leten-den.html", "text": "Движението по главен път Е-79 в участъка Благоевград –Стара Кресна от км 360+000 до км 392+500 и по второкласен път 19 Симитли – Разлог от км 2+000 до км 21+400 трябва да се осъществява с повишено внимание поради косене на трева и изрязване на храсти. Това съобщиха за  Радио „Фокус“ – Пирин  от Областно пътно управление – Благоевград. Преминаването и през двата участъка се регулира от сигналисти за срок до 12 юли. В региона не се извършват ремонтни дейности по първокласната, второкласната и третокласната пътна мрежа. Няма и въведени ограничения за движението на леки и товарни автомобили. Трафикът по автомагистрала „Струма“, главен път Е-79 и второкласен път 19 Симитли – Гоце Делчев е нормално натоварен за делничен летен ден. Няма данни за образували се задръствания или колони от автомобили. Не са регистрирани тежки пътни инциденти през изминалата нощ. Повишена опасност от падащи камъни има в Кресненското дефиле, както и в района на проходите Предел и Папаз Чаир. Пътните настилки са предимно мокри и хлъзгави. \r\nНормално натоварен е трафикът и по главните улици и булеварди в Благоевград, пътните настилки са мокри и хлъзгави. Затруднено движение се наблюдава на кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, на кръговото кръстовище на бул. „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, както и на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, също и при новия светофар на улица „Славянска“. Градският транспорт се движи по разписание. Всички светофарни уредби в града са изправни. \r\nЛивия НИНОВА", "date": "2019.07.10", "title": "Благоевград: Трафикът по автомагистрала „Струма“, главен път Е-79 и второкласен път 19 Симитли – Гоце Делчев е нормално натоварен за делничен летен ден"}
{"url": "http://www.focus-news.net/news/2019/07/10/2679014/poveche-ot-100-predstaviteli-na-biznesa-vzeha-uchastie-v-informatsionna-sreshta-v-sofiya-za-deseta-konkursna-sesiya-na-natsionalniya-inovatsionen-fond.html", "text": "При засилен интерес от страна на малките и средните предприятия се проведе заключителната среща от информационната кампания във връзка с новите правила на Десета конкурсна сесия на Националния иновационен фонд. Това съобщиха от  Изпълнителната агенция за насърчаване на малките и средните предприятия . Повече от 100 представителите на бизнеса присъстваха на събитието в София, което се организира от Изпълнителната агенция за насърчаване на малките и средните предприятия и се проведе в партньорство с Българската стартъп асоциация и Микрофинансиращата институция „Джобс“, група към Българската банка за развитие. Със срещата днес се слага край на информационната кампания, която обиколи общо 10 града – Монтана, Габрово, Велико Търново, Пловдив, Стара Загора, Бургас, Варна, Търговище, Русе и София. \r\n„Направихме корекции в правилата на Десета конкурсна сесия. Надяваме се така работата на бизнеса с НИФ да се улесни“,  подчерта д-р Бойко Таков, изпълнителен директор на ИАНМСП. Една от промените е отстранените по административна оценка да бъдат своевременно уведомявани, за да могат веднага да търсят правата си. „А не както досега - да бъдат уведомявани с крайното класиране, т.е. без да имат възможност за реакция“, допълни д-р Таков. \r\nДо момента Националният иновационен фонд е подкрепил иновационни проекти за близо 50 млн. лв. Възможности да се кандидатства има в четири тематични области – информатика и информационни и комуникационни технологии; мехатроника и чисти технологии; индустрия за здравословен живот и биотехнологи; нови технологии в креативните и рекреативните индустрии.  \r\nПроектните предложения за Десета конкурсна сесия на Националния иновационен фонд се приемат до 9 август 2019г. Наличният финансов ресурс по нея е 4.5 млн. лв. Те се отпускат като безвъзмездна държавна финансова помощ.", "date": "2019.07.10", "title": "Повече от 100 представители на бизнеса взеха участие в информационна среща в София за Десета конкурсна сесия на Националния иновационен фонд"}
{"url": "http://www.focus-news.net/news/2019/07/10/2679015/shumen-mokri-sa-patnite-nastilki-v-grada-natovaren-e-trafikat-v-tsentralnata-zona.html", "text": "Мокри са пътните настилки в Шумен, след като в града преваля дъжд, предаде репортер на  Радио „Фокус“-Шумен . Валежът не създаде проблеми, водата бе поета нормално от канализацията. Натоварен е трафикът в централната градска зона, в района на Руски паметник, бул. „Симеон Велики“, ул. „Марица“, ул. „Васил Друмев“, ул. „Алеко Константинов“ и в района на Хирургическия блок.  \r\nСветофарните уредби в града функционират без промяна. \r\nИвелина ИВАНОВА", "date": "2019.07.10", "title": "Шумен: Мокри са пътните настилки в града, натоварен е трафикът в централната зона"}
{"url": "http://www.focus-news.net/news/2019/07/10/2678995/afp-donald-tramp-predupredi-che-skoro-sanktsiite-sreshtu-iran-shte-badat-znachitelno-uvelicheni.html", "text": "Президентът Доналд Тръмп предупреди в сряда, че санкциите срещу Иран скоро ще бъдат \"значително увеличени\", след като Техеран заяви, че е надвишил лимита за обогатените уранови запаси по силата на ядрената сделка от 2015 година, от която САЩ се оттеглиха през 2018 година, предава  AFP \r\n\"Иран отдавна тайно\" обогатява \" (уран), което напълно нарушава ужасната сделка за 150 милиарда долара, направена от Джон Кери и администрацията на Обама,\" написа Тръмп в социалната мрежа „Туитър“. \r\n\"Не забравяйте, че сделката ще изтече след малко на брой години. Санкциите скоро ще бъдат увеличени, значително!\" \r\nИран обяви в понеделник, че е надхвърлил 4,5% обогатяване на уран - над лимита от 3,67% съгласно споразумението, макар че все още е далеч под 90%, необходими за военни цели.  Юлиян Марков", "date": "2019.07.10", "title": "АFP: Доналд Тръмп предупреди, че скоро санкциите срещу Иран ще бъдат „значително увеличени“"}
{"url": "http://www.focus-news.net/news/2019/07/10/2679013/gd-granichna-politsiya-trafikat-e-intenziven-na-gkpp-kalotina-na-vhod-za-leki-koli-i-na-gkpp-kulata-na-izhod-i-na-vhod-za-tovarni-avtomobili.html", "text": "Трафикът е интензивен на ГКПП \"Калотина\" на българо-сръбската граница на вход за леки коли и на ГКПП \"Кулата\" на границата с Гърция - на изход и на вход за товарни автомобили, по данни към 18.00 часа. Това съобщиха от  ГД „Гранична полиция“ . \r\nНа българо-македонската, българо-турската и българо-румънската граница трафикът е нормален на всички гранични контролно-пропускателни пунктове.", "date": "2019.07.10", "title": "ГД „Гранична полиция“: Трафикът е интензивен на ГКПП \"Калотина\" на вход за леки коли и на ГКПП \"Кулата\" - на изход и на вход за товарни автомобили"}
{"url": "http://www.focus-news.net/news/2019/07/10/2679016/sport-vlastite-v-sasht-zadarzhali-za-nyakolko-chasa-igrachite-na-iran.html", "text": "Властите в САЩ са задържали за няколко часа волейболистите на мъжкия национален тим на Иран. Това съобщиха от външното министерство на персите. Тимът на Игор Колакович ще играе във финалите на Лигата на нациите за мъже в Чикаго, които стартират тази вечер. Министерството е изразило протест до посланика на Швейцария в Техеран Маркус Лайтнер, чиято страна представлява американските интереси в Иран от скъсването на двустранните дипломатически връзки между Вашингтон и Техеран през 1980 г. Иранското външно министерство е подчертало пред Лайтнер, че ако САЩ не могат да посрещнат всички отбори по един безпристрастен и справедлив начин, то по-добре е те да престанат да организират спортни прояви. Напрежението между двете страни се покачва в последно време, като позитивното към днешна дата е, че персите и американците са в различни групи от финалите в Чикаго. В първия ден на битката за медалите от Лигата на нациите и чекът за 1 милион долара, който се връчва на победителите, Иран почива, а САЩ се изправя срещу Франция.", "date": "2019.07.10", "title": "Спорт: Властите в САЩ задържали за няколко часа играчите на Иран"}
{"url": "http://www.focus-news.net/news/2019/07/10/2679012/vzglyad-moskva-dade-na-gruziya-posleden-shans.html", "text": "Русия и Грузия направиха стъпки един към друг. Владимир Путин заяви, че налагането на санкции срещу Тбилиси е нецелесъобразно. А Саломе Зурабишвили осъди действията на радикалите и ги призова да не застрашават стабилността на страната. Процесът на влошаване на отношенията между Русия и Грузия спря. Но Тбилиси не трябва да мисли, че ситуацията се е променила коренно, пише руският вестник  “Взгляд“ . \r\nОчевидно Русия няма да въведе нови санкции срещу Грузия - поне засега. Във вторник президентът Владимир Путин се изказа против подобни мерки. Освен това, както подчерта руският лидер, той не смята за целесъобразно да налага санкции от уважение към грузинския народ. По този начин Москва очевидно даде да се разбере: Русия отделя грузинското общество от онези, които раздуват анти-руските настроения и които, както подчерта Путин, \"не познават историята и в крайна сметка вредят на Грузия\". \r\nРъководителят на грузинското външно министерство Давид Залкалиани приветства изявлението на Путин, наричайки го „единствено правилното”. Решението на Путин зарадва и премиера Мамук Бахтадзе: „Разбира се, това решение е добро и добре дошло. Личната ми позиция е, че не трябва да има бариери между нациите. \" \r\nСлед като научи за решението на президента, Държавната Дума подчерта: позицията на депутатите в отговор на антируските действия остава същата. Отказът на Владимир Путин да наложи санкции позволява на Грузия да се осъзнае, предупреди говорителят на долната камара Вячеслав Володин. Той каза: \r\n„Трябва да послушат нашия президент. Сега отново им дава шанс. Защото ние, представителите на руския народ, не им даваме такъв шанс. И той им дава шанс - да се осъзнаят“ \r\nНа Тбилиси е оставена възможност със собствените си ръце да спре русофобските действия на радикалите и да се върне поне към статуквото, което беше преди атаката срещу заместник-председателя на Държавната Дума Сергей Гаврилов. \r\nСега топката е в полето на грузинските власти. И ако всичко си остане по старому, това означава, че Грузия не е усвоила уроците. С такова развитие на събитията Москва може след известно време да „превключи“ отново на санкции, което всъщност предупредиха руските депутати. Какъв път ще избере - възстановяването на отношенията или влошаването и конфронтацията, сега зависи само от Тбилиси.  Юлиян Марков", "date": "2019.07.10", "title": "„Взгляд“ : Москва даде на Грузия последен шанс"}
{"url": "http://www.focus-news.net/news/2019/07/10/2679017/kaloyan-pargov-nie-ot-bsp-sofiya-sme-protiv-vsyakakvo-usvoyavane-na-zelena-teritoriya-v-borisovata-gradina.html", "text": "Ние, от БСП-София, сме против всякакво усвояване на зелена територия в Борисовата градина. Това каза председателят на Градския съвет на БСП – София Калоян Паргов по време на обществено обсъждане на плана за Борисовата градина, предаде репортер на  Агенция „Фокус“ . Паргов посочи, че от БСП – София подкрепят запазването и развиването на Борисовата градина в този си вид. „Въпросът, който беше поставен в центъра на нещата - за или против нов стадион, който да замени \"Българска армия\", като инвестиционни намерения от спортния клуб и по желание на хиляди фенове, ние нямаме нищо против, стига той да бъде в същите граници, а не на територията на парка с нови пространствени решения“, подчерта председателят на Градския съвет на БСП – София. \r\nИрина ИВАНОВА", "date": "2019.07.10", "title": "Калоян Паргов: Ние, от БСП-София, сме против всякакво усвояване на зелена територия в Борисовата градина"}
{"url": "http://www.focus-news.net/news/2019/07/10/2678980/pravna-komisiya-prie-predlozhenieto-za-otmyana-na-mashinnoto-glasuvane-za-mestni-i-parlamentarni-izbori.html", "text": "Правна комисия прие предложението за отмяна на машинното гласуване за местни и парламентарни избори, предаде репортер на  Агенция \"Фокус\"  Съгласно текстовете машинно гласуване ще се провежда за президентски и европейски избори. Предложението беше заложено в промените в Изборния кодекс, инициирани от ПГ на ГЕРБ и подписани от \"Обединени патриоти\". \"За\" законопроекта на първо четене гласуваха 12 народни представители, \"против\" - 9  и \"въздържали се\" - 0, с което той бе приет. Окончателното решение ще бъде взето от пленарна зала. Измененията в изборното законодателство са заложени като точка първа в дневния ред на депутатите. Агенция „Фокус“  припомня:  \r\nТова ще са вторите промени в Изборния кодекс за тази година, свързани с машините. На 14 февруари 2019 г. депутатите приеха изменения в Изборния кодекс, с които решиха хартиеното гласуване да бъде заменено с машинно на вота след местните избори през 2019 г. Предложеният текст предвиждаше още при европейския вот машинно гласуване да се проведе в най-малко 3000 избирателни секции, а за общите избори за общински съветници и кметове през 2019 машинно гласуване да бъде осъществено в най-малко 6000 избирателни секции.  \r\nСлед първото по-мащабно машинно гласуване на евровота от ЦИК направиха своя анализ. На 26 юни 2019 г. на заседание на Правна комисия след евровота председателят на ЦИК Стефка Стоева отчете, че увеличаването на броя на секциите с машинно гласуване вероятно ще доведе до увеличаване на несъответствията и грешките в протоколите на СИК, което при този вид избори може да повлияе на резултата. Стоева отчете още, че 58 967 избиратели са гласували с машини, което е 7.59% от всички гласоподаватели Председателят на ЦИК уточни, че в секциите с машинно гласуване само 27.7% от избирателите са избрали да гласуват с машина, останалите 72.3% от избирателите са предпочели да гласуват с хартиена бюлетина. „Тези данни сочат, че цената на един глас с машинно гласуване с оглед броя на избирателите и разходите за наемане на машините, за сертифицирането им, за провеждане на пазарно проучване, за организиране на обществената поръчка, за допълнителното възнаграждение на членовете на секционните избирателни комисии с машинно гласуване възлиза на около 59 лв.“, посочи също Стоева. По думите й за сравнение цената на един глас с хартиена бюлетина е 0.77 лв. Общата цена на бюлетините е 1 489 989 лв“, каза още Стоева. Тя подчерта, че въпреки трудностите, всичките машини са доставени в 3000 секции. По думите й в 149 от тях няма избирател, който да е гласувал машинно. \r\nДеница КИТАНОВА", "date": "2019.07.10", "title": "Правна комисия прие предложението за отмяна на машинното гласуване за местни и парламентарни избори"}
{"url": "http://www.focus-news.net/news/2019/07/10/2679020/kmetat-na-asenovgrad-d-r-emil-karaivanov-e-razporedil-speshna-proverka-na-obstoyatelstvata-po-intsidenta-s-postradaloto-dete-napadnato-ot-bezdomno-kuche-na-ul-otets-paisiy.html", "text": "Кметът на Асеновград д-р Емил Караиванов е разпоредил спешна и пълна проверка на обстоятелствата по инцидента с пострадалото дете, нападнато от бездомно агресивно куче на ул. „Отец Паисий”. Това съобщиха за Радио „Фокус“ – Пловдив от отдел „Връзка с обществеността“ на Община Асеновград. Общината е реагирала и на двата получени сигнала – на 2 и на 9 юли. По повод на втория, в рамките на деня след двукратна проверка са изяснени всички факти по неприятния инцидент. Около 18.30 часа на същия ден в съвместната акция с екип от общински приют – Пловдив, безстопанственото куче е заловено и транспортирано до Общинско предприятие „Зооветеринарен комплекс“ – Пловдив. Проблемното агресивно куче до момента не е било третирано и маркирано. По данни на съседи обаче то е било хранено в района, където е забелязано отскоро. \r\n„Изключително неприятен е инцидентът. В разговор с бащата на детето изразих пълна готовност да съдействам с каквото е нужно за пълното му възстановяване. Заявих, че общината носи отговорност за всичко, което е в нейните задълженията и възможности при такива случаи“, каза по повод на случилото се кметът д-р Емил Караиванов. „За огромно съжаление, такава е картината в цялата страна, никоя общината не е в състояние сама, без ресурса и подкрепата на държавата, да реши качествено и трайно проблема с бездомните кучета“, допълни той. \r\nОт началото на годината в Асеновград са заловени и третирани по сигнали и след огледи на общинските екипи из града над 30 бездомни кучета. С изключение на тези, които са проявили агресия към физически лица, останалите са върнати обратно, както е по закон. Общо девет акции са проведени до момента, следващата е насрочена за 16 юли. Именно за нея, по настояване на кмета д-р Емил Караиванов, ще бъде извършен повторен оглед на целия район около ул. „Отец Паисий” и квартал ”Изток”.", "date": "2019.07.10", "title": "Кметът на Асеновград д-р Емил Караиванов е разпоредил спешна проверка на обстоятелствата по инцидента с пострадалото дете, нападнато от бездомно куче на ул. „Отец Паисий”"}
{"url": "http://www.focus-news.net/news/2019/07/10/2679019/api-dvizhenieto-po-pat-iii-514-veliko-tarnovo-arbanasi-e-vremenno-ogranicheno-v-dvete-posoki-poradi-katastrofa.html", "text": "Движението по път III-514 Велико Търново – Арбанаси е временно ограничено в двете посоки поради ПТП. Това съобщиха от  пресцентъра на Агенция \"Пътна инфраструктура\" . Обходният маршрут е през: В. Търново - Шереметя - Арбанаси - Г. Оряховица и обратно.", "date": "2019.07.10", "title": "АПИ: Движението по път III-514 Велико Търново – Арбанаси е временно ограничено в двете посоки поради катастрофа"}
{"url": "http://www.focus-news.net/news/2019/07/10/2679023/kyustendil-pakistanska-delegatsiya-e-provela-sreshta-s-kmeta-na-dupnitsa-inzh-metodi-chimev.html", "text": "Пакистанска делегация е провела среща с кмета на Община Дупница инж. Методи Чимев. Това съобщи за  Радио „Фокус” – Кюстендил  Христо Апостолов, пресаташе на Община Дупница. В делегацията са участвали Маруан Алекс Аийаш, временно управляващ посолството на Ислямска република Пакистан в Република България, Зулфикар Мехр и Акрам Кхан, като част от инициативата за популяризиране на традиционният си плод манго. Тримата са се срещнали с кмета на Община Дупница инж. Методи Чимев и заместникът му Крум Милев.  \r\nГостите на Дупница са подарили на кметския екип от сорт манго, който вирее само в тяхната страна. Пакистанските дипломати са разгледали някои от забележителностите на града, посетили са и изложбата на художника Николай Янакиев, чийто творби са представени в Околийска къща и „Тюрмето”.  \r\nВенцеслав ИЛЧЕВ", "date": "2019.07.10", "title": "Кюстендил: Пакистанска делегация е провела среща с кмета на Дупница инж. Методи Чимев"}
{"url": "http://www.focus-news.net/news/2019/07/10/2679022/veliko-tarnovo-nad-80-se-reanaktori-ochakvat-v-nikopolis-ad-istrum-na-13-yuli.html", "text": "Над 80 реанактори очакват в Никополис ад Иструм на 13 юли. В римския град ще се проведе четвъртото издание на античния фестивал „Нике – играта и победата“, съобщи в предаването  „Царевград Търнов – славата и величието на България“  на  Радио „Фокус“  кметът на село Никоюп и основен организатор на фестивала Йорданка Атанасова. Събитието ще продължи един ден, като проявите започват още в 10.00 часа. Тогава публиката ще има възможност да се запознае с всички участници. Ще има и демонстрации на занаятчийски пазар и антична кухня.  \r\n„Готвачът Петър Стефанов тази година ще ни изненада с приготвянето на варварска каша и пиле „Амброзия“ с кускус. Посетителите, разбира се, ще имат възможност да наблюдават целия процес. За да бъде пълен цикъла, планираме да нагостим участниците във фестивала с храната, която той приготви. А гостите ще имат възможност да дегустират. Към 11.00 часа сме подготвили ранногермански ритуал на плодородието, а към 12.30 часа се очаква възстановка на късноантична сватба и гладиаторски боеве“, допълни още Атанасова. В 17.00 часа ще има църковен диспут, а вечерта ще завърши с античен концерт на дует от Пловдив, който ще започне в 20.00 часа. „Ще има и два пешеходни тура с екскурзоводи, за най-любопитните“, поясни още кметът на Никюп. \r\nОчакват се над 4000 посетители от цялата страна. През целия съботен ден входът в Никополис ще е свободен. \r\nЛуиза ТРАНЧЕВА", "date": "2019.07.10", "title": "Велико Търново: Над 80 се реанактори очакват в Никополис ад Иструм на 13 юли"}
{"url": "http://www.focus-news.net/news/2019/07/10/2679021/kolyo-kolev-sotsiolog-izklyuchvaneto-na-volen-siderov-kato-predsedatel-na-pg-na-obedineni-patrioti-e-poredniyat-vzriv-koyto-prilicha-na-burya-v-chasha-voda.html", "text": "Изключването на Волен Сидеров като председател на ПГ на Обединени патриоти е поредният взрив, който прилича на буря в чаша вода. Това каза за обзорното предаване  „Това е България“  на  Радио „Фокус“  социологът Кольо Колев относно рокадите в малката коалиция. По думите му това няма да окаже влияние върху стабилността на управляващото мнозинство, защото и Сидеров, и останалите членове на „Обединени патриоти“ заявяват подкрепата си за продължаването и довършването на мандата. Във връзка с хипотезата Волен Сидеров да напусне и малката, и голямата коалиция, Кольо Колев добави, че е по-вероятно Валери Симеонов да ги напусне, за разлика от Сидеров, който, по думите му, от яростен трибун на народа, се е превърнал в апологет на статуквото.  „Друг е въпросът, че при „Обединени патриоти“ се очаква друг катаклизъм и то в най-скоро време. Той е във връзка с името на г-н Каракачанов и сделката за прочутите самолети, където става все по-ясно, че България ще плати приблизително два пъти по-висока сума от първоначално предвидената, ще получи два пъти по-малко като оборудване и въоръжение и ще има още много скрити допълнителни разходи – включвам ДДС, мита и инфраструктура. Всичко това ясно ще покаже на избирателите, че докато се занимават със семките и бонбонки – някой много дълбоко бърка в джоба им“, обясни социологът. Кольо Колев добави, че предвид мълчанието на БСП по темата за изтребителите, президентът Румен Радев би могъл да е този, който ще разрази скандала.  \r\nЦоня СЪБЧЕВА", "date": "2019.07.10", "title": "Кольо Колев, социолог: Изключването на Волен Сидеров като председател на ПГ на Обединени патриоти е поредният взрив, който прилича на буря в чаша вода"}
{"url": "http://www.focus-news.net/news/2019/07/10/2679018/ruskite-pranksteri-za-zoran-zaev-izbrahme-negootkakto-zapochna-da-obvinyava-moskva.html", "text": "Македония бе избрана заради преименуването на държавата, с Путин не успяхме да се свържем по телефона, и за разговор с Макрон  чакахме две години, заявиха Алексей Столяров и Владимир Кузнецов, по-известни като руски пранкстери  Лексуси и Вован, специално за македонския информационен портал  A1 On . \r\nТези 30-годишни журналисти бяха на линия в социалната мрежа „Фейсбук“, за да отговорят на нашите въпроси за това, какво ги е накарало да се представят на премиера Зоран Заев за Петро Порошенко и Йенс Столтенберг. Според Столяров и Кузнецов, Заев е само един от стотината функционери, които са попаднали под техните „шеги“ \r\nТе са написали книга, озаглавена \"За кого звъни телефонът\", в който има отделен раздел \"Балканска история\", където пишат за балкански политици, с които са разговаряли. Те правят това повече от пет години, досега не са били разследвани по никакъв начин и ги уверяват, че не правят нищо незаконно с \"шегите\". Започнаха с музикални звезди и актьори, а после се заинтересуваха от  по-сериозни световни теми, от „политиците, които определят човешките съдби\". \r\n„Нашите дейности са законни. Никога не сме били разследвани в нито една страна. Ние не участваме в подслушване или друга незаконна дейност. С помощта на \"шегите\" ние подкрепяме разследващата журналистика. Все още нямаме достъп до Путин, Тръмп или Меркел и други политици. Например, за да разговаряме с френския президент Макрон, чакахме две години ”, казва Владимир за А1 On. \r\nЗа Алексей и Владимир обществеността не знае много, освен за \"славата\", придобита на световно ниво чрез аудио записи по телефона, разговори със знаменитости, преди всичко политици, като се представяха за държавни или правителствени ръководители и ръководители на международни организации. \r\nНа въпроса ни защо са избрали да се шегуват с македонския премиер Зоран Заев, те казват, че им попаднал в полезрението, когато е започнал да обвинява Москва за намеса във вътрешните работи на страната. Контактът е взет от сайта на македонското правителство , а от кабинета на Заев им се обадили само няколко часа след разговора. \r\n\"Не знаехме за Зоран Заев по-рано, но наблюдавахме много интервюта, в които той обвинява Русия в намеса във вътрешната политика на вашата страна и ние заключихме, че това е добра причина да се обадим и да го попитаме лично. Причината, поради която обявихме разговора вчера, беше защото бяхме на почивка и имахме време да съберем всички записи и да ги публикуваме. Ние бяхме заети преди това и фокусиран върху други жертви - каза Лексус.  Юлиян Марков", "date": "2019.07.10", "title": "Руските пранкстери за Зоран Заев: Избрахме него,откакто започна да обвинява Москва"}
{"url": "http://www.focus-news.net/news/2019/07/10/2679024/burgas-detska-rabotilnitsa-srachkovtsi-otnovo-raboti-v-kableshkovo.html", "text": "На 2 юли отвори врати лятната детска работилничка „Сръчковци“, организирана от Народни читалище „Атанас Манчев 1920“ в Каблешково. Това съобщиха от пресцентъра на  Община Поморие . Целта е ежедневието на децата да се разнообрази, а ваканцията им да бъде още по-пъстра и запомняща се. Първите занятия донесоха много забавни мигове за всички участници. Сръчковците гледаха куклен театър, твориха и се обучаваха в библиотеката. За трета поредна година децата спазиха традицията като засадиха и малка брезичка, за която да се грижат и с която заедно ще растат. През 2019 за първи път работилничката се присъединява и към една благотворителна кауза в памет на наскоро отишло си младо момче от града. Чрез фотосесии, водени от опитен фотограф, ще се събират средства за изграждане на външна тенис маса в Каблешково.  Идеята е не само да се осигурят финанси, а да се споделя време, отношение, разговори и усмивки и да се създаде един красив спомен. Екипът на читалището старателно е подготвил много ценни и интересни занимания за всички малки, големи и още по-големи деца. Общината кани желаещите да се присъединят всеки вторник и четвъртък от 10.00 часа.", "date": "2019.07.10", "title": "Бургас: Детска работилница „Сръчковци“ отново работи в Каблешково"}
{"url": "http://www.focus-news.net/news/2019/07/10/2679028/varna-oshte-10-opasni-kashti-sa-saboreni-v-romskata-mahala-maksuda.html", "text": "Още 10 опасни къщи са съборени в ромската махала „Максуда“ във Варна. Това съобщи за  Радио „Фокус“ – Варна  кметът на район „Одесос“, на чиято територия е кварталът, Георги Недев. Обектите са разположени на 10 парцела, като адресно регистрираните лица там са около 100. Недев обясни, че реално обитателите са много по-малко. По думите на районния кмет хората, обитавали опасните постройки, са били предупредени за събарянето по съответния ред. Предварително са били връчени заповеди. Към момента никой от живеещите в тях не е пожелал да бъде настанен в Приюта за временно настаняване, каквато е практиката след подобни акции. Георги Недев допълни още, че в района предстои да бъде изградено кръгово кръстовище. Той допълни, че в рамките на една година строителството ще се извършва между края на новия бул. „Васил Левски“, ул. „Пеячевич“ и бул. „Девня“. Целта на съоръжението да се облекчи трафикът. За реализацията на предвидените дейности е избран изпълнител. Стойността на проекта е 3.7 млн лв. \r\nДиана СТОЕВА", "date": "2019.07.10", "title": "Варна: Още 10 опасни къщи са съборени в ромската махала „Максуда“"}
{"url": "http://www.focus-news.net/news/2019/07/10/2679025/prof-arh-atanas-kovachev-nay-golemiyat-problem-na-borisovata-gradina-e-chastnata-sobstvenost.html", "text": "Най-големият проблем на Борисовата градина е частната собственост. Това каза авторът на проекта за устройствения план на парка проф. арх. Атанас Ковачев по време на обществено обсъждане, предаде репортер на  Агенция „Фокус“ . „Проблемът с устройствения план на Борисовата градина е, че 2016-2017 година нямаше кадастрална карта на район „Лозенец“ и трябваше да изчакаме с работата по проекта. Направихме десетки обсъждания с главния архитект на София Здравко Здравков и имаше много противоречиви идеи. 2017 беше първото обсъждане на 1 юли. Първият голям експертен съвет беше на 31 януари 2018 година. Тогава бяха поканени 66 участника, което беше ненужно. Фрапантното е, че 9 месеца протоколът не излезе. На 5 октомври аз получих проекта“, припомни арх. Атанас Ковачев. Той отбеляза, че 9 месеца е много дълъг период и някой най-вероятно е нямал интерес да се придвижи проекта. „Началото на тази година проектът беше предаден в пълния вид с изпълнено 100% задание. През периода на обществените обсъждания юни месец се появиха много спекулации и некоректни истини. Паркът на Борисовата градина има най-висока степен на защита. Нашият стремеж беше да запазим публичния характер на парка. Ние искаме да върнем колкото се може повече терени, които през годините по някакъв начин са променили своята собственост“, посочи Ковачев. Той подчерта, че е препоръчал на кмета на София Йорданка Фандъкова да върне, колкото се може повече от частните терени. „Летният театър е в много окаяно състояние и е частна собственост. Най-големият проблем на парка Борисовата градина е частната собственост. През годините много от терените се променили своята собственост“, каза още авторът на проекта за устройствения план на парка Борисовата градина. \r\nИрина ИВАНОВА", "date": "2019.07.10", "title": "Проф. арх. Атанас Ковачев: Най-големият проблем на Борисовата градина е частната собственост"}
{"url": "http://www.focus-news.net/news/2019/07/10/2679032/tass-darzhavniyat-departament-na-sasht-razkaza-za-sreshta-na-sergey-ryabkov-i-deyvid-heyl.html", "text": "Заместник-държавният секретар на САЩ по политическите въпроси Дейвид Хейл проведе  среща с руския заместник-министър на външните работи Сергей Рябков в сряда в Хелзинки, цитира  TACC  американското дипломатическо ведомство. \r\nОт там заявиха, че Вашингтон е решен да развива сътрудничеството с Руската федерация, но \"негативните действия\" на Москва възпрепятстват напредъка в двустранните отношения. \r\n\"Заместник-държавният секретар подчерта, че докато САЩ се стремят да намалят различията и да насърчат сътрудничеството с Русия по редица глобални въпроси, негативните действия на Русия продължават да бъдат бариера за напредъка в двустранните ни отношения\", се казва в изявлението на говорителя на Държавния департамент на САЩ Морган Ортагус, разпространено след срещата. \r\nКакто отбелязва Ортагус, по време на срещата Хейл и Рябков са обсъдили \"отношенията между Руската федерация и САЩ и влиянието на регионалните предизвикателства в Европа, Близкия изток и Азия\". \r\nОт своя страна зам.-външният министър на Русия заяви пред репортери по-рано, че срещата му с Хейл потвърди различията между Москва и Вашингтон по редица въпроси, включително за Иран и Венецуела. Той добави също, че Руската федерация и Съединените щати не са напреднали в решаването на въпроса за конфискуваната руска държавна собственост в САЩ, но диалогът продължава.  Юлиян Марков", "date": "2019.07.10", "title": "ТАСС: Държавният департамент на САЩ разказа за среща на Сергей Рябков и Дейвид Хейл"}
{"url": "http://www.focus-news.net/news/2019/07/10/2679027/komisar-mariya-gabriel-grazhdanite-tryabva-da-mogat-da-kontrolirat-svoite-zdravni-dosieta.html", "text": "Българският еврокомисар за цифровата икономика и общество Мария Габриел откри в Брюксел втората кръгла маса на високо равнище, посветена на развитието на електронното здравеопазване и технологиите. Във форума участваха представители на Европейската комисия, на фармацевтичната, биотехнологичната и медицинска индустрии, експерти, представители на академичните среди и неправителствени организации, съобщи  представителството на ЕК в България . \r\nМария Габриел направи преглед на свършеното до момента в тази област и очерта основните предизвикателства, които остават за решаване. Тя привлече вниманието върху три теми: приложението на препоръката към държавите членки за създаване на европейски формат за обмен на цифрови здравни досиета, създаване на общо пространство от здравни данни и финансовата подкрепа за тези реформи.  \r\n„Обменът на здравна информация през граница е изключително важен, защото касае всеки един от нас, когато е в чужбина. За медиците ще е много по-лесно да лекуват, ако имат информация за здравните проблеми на пациента. Това е основната цел на обмена на здравни досиета през граница. Изграждането на такава трансгранична система е възможно, ако гражданите са в центъра на тези усилия. Те трябва да се чувстват сигурни, за да имат доверие. Ключово е да разполагат с контрола върху техните здравни данни - т.е. трябва да са убедени, че никой без тяхно разрешение не може да ползва информация“, наблегна българският еврокомисар. Тя поясни, че здравните данни обхващат също и резултатите от лабораторните тестове, епикризи, медицински изследвания и електронни рецепти.  \r\nСпециален фокус Мария Габриел постави и на необходимостта от координиране на усилията между държавите членки, за да може да бъде създадено общоевропейско пространство от здравни данни. Целта да се изградят сигурни връзки между системите от здравни данни в целия Европейски съюз. Това включва не само осигуряване на защита на данните, но и тяхната киберсигурност. „Също така са необходими ясни и ефективни механизми за контрол от страна на гражданите. Обменът на информация би позволил не само повишаване на качеството на здравната услуга, но и намаляване на разходите, развитие на персонализираната медицина и борбата с тежките заболявания. Доверието на хората ще е най-важният фактор за реализирането на тези идеи“, отбеляза комисарят.  \r\nВ програмите „Цифрова Европа“, „Хоризонт Европа“ и по Механизма за свързване на Европа в следващата МФР са заложени солидни финансови средства за развитие на изкуствения интелект, суперкомпютрите, научните изследвания и медицината. Това са все области, които имат пряка връзка с развитието на електронното здравеопазване. Мария Габриел даде пример с отворената вчера покана за кандидатстване, която ще подкрепи проекти за развитието на анализите на здравните образи за диагностицирането на рак въз основа на изкуствения интелект. Тази покана ще помогне за тестване и разработване на аналитични инструменти, фокусирани върху превенцията, прогнозирането и лечението на най-честите форми на рак, като същевременно ще предостави решения за безопасното споделяне на здравни образи в Европа.", "date": "2019.07.10", "title": "Комисар Мария Габриел: Гражданите трябва да могат да контролират своите здравни досиета"}
{"url": "http://www.focus-news.net/news/2019/07/10/2679030/burgas-izlozhba-s-grobnitsata-na-tutankamon-otvori-vrati-v-grada.html", "text": "Изложбата „Тутанкамон – една недовършена любовна история“ с гробницата на Тутанкамон отвори врати в Бургас, предаде репортер на  Радио „Фокус“ – Бургас . Експозицията бе открита  в сградата на Държавна опера – Бургас, където ще остане до края на септември. Изложбата е отворена от 10.00 до 22.00 часа всеки ден за посетители, които могат да видят повече от 100 експоната, пресъздаващи с максимална точност гробницата на фараона, останал в историята като „детето-цар“. Експонатите са копия на автентичните находки.  \r\nЦената на билета за посетители е 16 лева. Във фоайето на Държавна опера – Бургас има и базар с типични за египетската култура красиви сувенири, които всеки желаещ може да закупи. \r\nМария КУРТЕВА", "date": "2019.07.10", "title": "Бургас: Изложба с гробницата на Тутанкамон отвори врати в града"}
{"url": "http://www.focus-news.net/news/2019/07/10/2679033/n-pr-myuriel-berse-koen-poslanik-na-shveytsariya-imame-realizirani-poveche-ot-10-proekta-v-regiona-po-programata-za-satrudnichestvo-mezhdu-dvete-darzhavi.html", "text": "Имаме реализирани повече от 10 проекта в региона по програмата за сътрудничество между България и Швейцария. Това каза по време на откриването на изложба, посветена на сътрудничеството между двете държави Н. Пр. Мюриел Берсе Коен, посланик на Швейцария в България, предаде репортер на  Радио „Фокус“ – Бургас . По думите ѝ Бургас е регионът, получил най-много инвестиции по тази програма след София. „Днес имах възможността да посетя два от реализираните проекти програмата. Единият от тях бе свързан с изграждането на  допълнително крило в ОУ „Христо Ботев“ в кв. „Победа“. Беше изключително интересна среща с родителите, децата, както и техните преподаватели. Една от целите ни бе децата да започнат да говорят български език още в предучилищна възраст“, отбеляза Н. Пр. Мюриел Берсе Коен и добави, че другата основна идея на този проект, част от Българо-швейцарската програма за сътрудничество, е всяко дете да има равнопоставен достъп до образование. \r\n„2019 година е заключителната за програмата за сътрудничество между България и Швейцария. Решихме, че е добре да представим на по-широка аудитория какво сме постигнали за 9-те години сътрудничество“, каза още Н. Пр. Мюриел Берсе Коен. По думите ѝ Бургас е първият град, който домакинства представената експозиция, наречена „От хора за хората“. \r\nМария ПОПЧЕВА", "date": "2019.07.10", "title": "Н. Пр. Мюриел Берсе Коен, посланик на Швейцария: Имаме реализирани повече от 10 проекта в региона по програмата за сътрудничество между двете държави"}
{"url": "http://www.focus-news.net/news/2019/07/10/2679034/rumyana-glavcheva-ekspert-seizmolog-dopisen-chlen-na-bani.html", "text": "Както вече е известно, второ силно земетресение – магнитуд 7.1 – удари в петък вечер (20:19 местно време) Южна Калифорния. По сведение на сеизмолози от Калифорнийския технологичен институт, това мощно земетресение разкъса още около 30 км от земната твърд на север от огнището на земетресението с магнитуд 6.4, станало на 4 юли. Така, земетресението от 4 юли се оказа форшок в активността на района край Риджкрест, пише  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) . \r\nОще по време на развитие на форшоковата серия, в съседство с мястото (”начална точка” в пространството, наричана от специалистите хипоцентър) на бъдещото мощно земетресение с магнитуд 7.1, се проявява източник на трус с магнитуд 5.4 – 16 чáса по-рано; за справка, времето между земетресенията с магнитуд 6.4 и 7.1 е близо 34 чáса.       \r\nСпоред решението на американския център, епицентърът на второто силно земетресение (магнитуд 7.1) е на 2.5 км западно от максималния афтершок (магнитуд 5.4, в 04:07 на 5 юли) на началното силно земетресение (магнитуд 6.4); източникът е на същата дълбочина. Следователно, този афтершок на първия силен трус е “белязал” мястото на бъдещия още по-мощен трус. Разстоянието между хипоцентрите на земетресенията с магнитуд 6.4 и 7.1 е около 11 км.  \r\nОт медиите се узнава, че въпреки много голямата земетръсна активност и голямо количество  отделена сеизмична енергия, жертви няма, нито тежко ранени. Щетите, обаче, в Риджкрест и Трона са съществени – прекъсвания на електроподаването, нарушения в газови инсталации и пожари вследствие изтичане на газ, къщи изместени от основата си до 20-30 см и преобърнати предмети от бита, разбити прозорци и други стъклени обекти, недостиг на вода, множество скални срутища и напуквания по основни пътни артерии (налага се CalTrans да затвори участъци от шосе 178 и магистрали 127 и 190).  \r\nВъз основа на развитието на земетръсния процес досега, американски сеизмолози изказват предположение, че земетресенията се генерират по два свързани разлома. Те се засичат под прав ъгъл, който се очерта от епицентрите на трусовете във форшоковата серия [авторска дописка от 5 юли]. От разпределението на епицентрите с течение на времето личи, че земетресението-форшок от четвъртък (магнитуд 6.4) е продукт на разломния сектор с ориентация североизток-югозапад и главният, засега, удар (магнитуд 7.1) е активирал система разломи със северозапад-югоизток направление. Земетръсната серия, която започна на 4 юли, продължава с огромно количество трусове. По мнение на калифорнийската сеизмоложка Луси Джоунс от 6 юли, 11:25 местно време, “през следващите седем дни съществува 3% шанс в активирания район да се появи земетресение с магнитуд по-голям от 7.1. Шансът е малък, но все пак не е нула. Ако това не стане, ще има още много усетени земетресения с магнитуд 3.0 и по-голям, между 240 и 410.” \r\nИ така, започналата серия от земетресения все още има потенциал да продължи. Към север-северозапад от максималния трус прави впечатление наличие на неактивирана област. Тя е оградена от активни пространства, т.е. там съществуват напрежения и има потенциал за генериране на трусове. Линейният размер на областта без реализирана сеизмична дейност е 10-12 км. А дълбочините на околните източници са по-малки от 10 км под земната повърхност. В тези условия именно там не е изключена поява на афтершок с магнитуд 5.5-6.", "date": "2019.07.10", "title": "Румяна Главчева, експерт-сеизмолог, дописен член на БАНИ: Серията земетресения в Калифорния продължава"}
{"url": "http://www.focus-news.net/news/2019/07/10/2679036/n-pr-myuriel-berse-koen-poslanik-na-shveytsariya-balgaro-shveytsarskata-programa-za-satrudnichestvo-e-s-byudzhet-ot-76-miliona-shveytsarski-franka.html", "text": "Българо-швейцарската програма за сътрудничество е с бюджет от 76 милиона швейцарски франка. Това каза по време на откриването на изложба, посветена на сътрудничеството между двете държави, Н. Пр. Мюриел Берсе Коен, предаде репортер на  Радио „Фокус“ – Бургас . Програмата приключва в края на 2019 г. В рамките й са били подкрепени над 130 проекта в приоритетни области за двете страни. С помощта на тази програма изпълнените проекти са подобрили живота на хората. Финансиране са получили 5 тематични области: сигурност, стабилност и подкрепа за реформи; околна среда и инфраструктура; насърчаване на частния сектор; партньорства и институционално подпомагане; научен обмен и образование. Програмата инвестира в знание, умения и експертиза, които са предпоставка за положителни и устойчиви във времето промени в полза не само на отделния човек, а и на цели общности. \r\nМария ПОПЧЕВА", "date": "2019.07.10", "title": "Н. Пр. Мюриел Берсе Коен, посланик на Швейцария: Българо-швейцарската програма за сътрудничество е с бюджет от 76 милиона швейцарски франка"}
{"url": "http://www.focus-news.net/news/2019/07/10/2679035/prof-arh-atanas-kovachev-predlozhihme-rekonstruktsiya-na-sportnite-saorazheniya-v-borisovata-gradina-pri-zapazvane-na-segashnite-ochertaniya-na-gradoustroystvenata-situatsiya-i-nishto-poveche-izvan-tova.html", "text": "Предложихме реконструкция на спортните съоръжения в Борисовата градина, при запазване на сегашните очертания на градоустройствената ситуация и нищо повече извън това. Това каза авторът на проекта за устройствения план на парка Борисовата градина проф. арх. Атанас Ковачев по време на обществено обсъждане, предаде репортер на  Агенция „Фокус“ . „Нямам подкрепата за запазването на Борисовата градина от спортния министър Красен Кралев, който иска да строи в парка. Той иска да строи нов стадион. Футболният клуб на ЦСКА категорично заявява, че искат нов стадион, а ние в проекта предложихме реконструкция на спортните съоръжения, при запазване на сегашните очертания на градоустройствената ситуация и нищо повече извън това. Разбира се, възможно е и покриване на трибуните, за да се предпазят от слънце и дъжд“, заяви арх. Атанас Ковачев. Той подчерта, че не може да си представи как ще се направи нов стадион. „Те твърдят, че ще го направят, защото имат няколко проекта и имат финансиране. Даже и да се направи нов стадион, поне две години това ще бъде една строителна площадка. Това ще предизвика сериозни проблеми на растителността“, посочи Ковачев. \r\nАрх. Атанас Ковачев подчерта, че не подкрепя в парка да има леки автомобили. Той предложи да бъде преместена и конната база, което да не е на центъра. Сред неговите идеи са и поетапно изместване на терените на спортна София и Столичната община да изкупи обратно къпалня \"Мария Луиза\". Той има идея и Телевизионната кула да бъде превърната в площадка с гледка. За последната му идея, арх. Ковачев посочи, че почти не се говори. Сред проблемите той посочи, че парковата част  на Борисовата градина на места е непроходима. \r\nИрина ИВАНОВА", "date": "2019.07.10", "title": "Проф. арх. Атанас Ковачев: Предложихме реконструкция на спортните съоръжения в Борисовата градина, при запазване на сегашните очертания на градоустройствената ситуация и нищо повече извън това"}
{"url": "http://www.focus-news.net/news/2019/07/10/2679051/prezidentskoto-veto-varhu-zakona-za-ustroystvo-na-chernomorskoto-kraybrezhie-ne-mina-obzor.html", "text": "Депутатите приеха повторно Закона за устройство на Черноморското крайбрежие. \"За\" законопроекта гласуваха 143 народни представители, \"против\" - 66 и 1 \"въздържал се\", с което той бе приет. Съгласно Правилника за организацията и дейността на парламента Народното събрание приема повторно закона с мнозинство повече от половината от всички народни представители, което означава, че ветото е преодоляно. Законът бе приет на 13 юни 2019 г. от Народното събрание. С приетите изменения се забрани разполагането на плажни принадлежности като палатки, чадъри, кърпи и шезлонги върху пясъчните дюни. При нарушение депутатите решиха да се налагат глоби в размер от 500 до 1000 лв. Приети бяха санкции и за паркиране или преминаване на автомобили през пясъчните образувания от 1 000 до 3 000 лв., като може да се конфискува и имущество на стойност между 3 000 и 5 000 лв. Законът бе върнат за ново обсъждане от президента Румен Радев на 24 юни 2019 г. В мотивите си президентът заявява, че не се противопоставя на опита да бъдат въведени правила, нормативи и стандарти, както изрично повелява чл. 55 от Конституцията, прокламиращ основното право на здравословна и благоприятна околна среда. Според държавния глава обаче, режимът за „диво къмпингуване“ става по-рестриктивен, като се въвеждат значителни ограничения в сравнение с досегашния ред. \r\nВ рамките на разискванията  народният представител от ПГ на ГЕРБ и заместник-председател на Регионална комисия Александър Ненков  определи дебатът по ветото и законопроекта като смислен.\"Винаги и аз, като народен представител, и моите колеги се отнасяме сериозно към всеки един от мотивите на президента. Ние винаги се отнасяме с достатъчно уважение към президентската институция, независимо от принципните си различия и политическите си пристрастия\", коментира Ненков. Той посочи, че основно мотивът на държавния глава срещу Закона за устройство на Черноморското крайбрежие е бил, че сегашния по-либерален режим се заменя с един по-рестриктивен. \"Само, че, колеги, няма как да има по-либерален режим, при положение, че изобщо режим липсва. Няма такъв, за да бъде либерален или консервативен\", каза още Ненков. Според него свободното къмпингуване не означава слободия.  Заместник-председателят на ПГ на „БСП за България“ Крум Зарков  заяви, че със Закона за устройство на Черноморското крайбрежие се създава усещане за двоен стандарт. Той попита дали палатката в гората или джипа на плажа е по-вредното за околната среда. \"Приемането на ветото няма да бъде загуба за вас или победа, за който и да било. То ще бъде шанс този дебат да се състои в една нормална атмосфера и обстановка\", изтъкна още Зарков. Той отчете, че и преди промените държавата е регулирала процеса за къмпингуване. \"Ако днес някой се чуди, че определен начин на къмпингуване създава проблеми, това е проблем не само за самите къмпигингуващи, а и на държавата, която не е изпълнила своя ангажимент\", допълни още Зарков.  Заместник-председателят на Правна комисия и депутат от НФСБ Христиан Митев  заяви, че законът за устройство на Черноморското крайбрежие трябва да бъде подкрепен и ветото да бъде отхвърлено. Христиан Митев посочи, че не е съгласен с тезите, изразени от Крум Зарков от БСП. \"На първо място, съвсем нормална практика е уредбата, когато тя е подробна и няма как да бъде развита в закон, да бъде делегирано правомощие на изпълнителната власт“, каза Митев. \r\nДеница КИТАНОВА", "date": "2019.07.10", "title": "Президентското вето върху Закона за устройство на Черноморското крайбрежие не мина (ОБЗОР)"}
{"url": "http://www.focus-news.net/news/2019/07/10/2679050/kmetat-na-vetrino-d-r-dimitar-dimitrov-lyatna-stsena-predstoi-da-bade-izgradena-v-dvora-na-ou-hristo-botev-v-seloto.html", "text": "Лятна сцена предстои да бъде изградена в двора на ОУ „Христо Ботев“ в село Ветрино. Досегашната метална конструкция на мястото е била демонтирана и поставена в село Ягнило. Това каза в интервю за  Радио „Фокус“ – Варна  кметът на Община Ветрино д-р Димитър Димитров. Той добави, че е предвидено и изграждане на лятна сцена пред Читалището в село Невша, на стойност 15 000 лева. Друг от проектите, който предстои да бъде започнат е изграждане на открита спортна площадка във Ветрино. Средствата са в размер на 96 000 лева. Тази спортна площадка ще бъде изградена на терена на стадиона. „Проектът е одобрен, предстои избор на изпълнител и се надявам до края на годината да бъде реализиран“, каза кметът на Ветрино.  \r\nПо думите му друго, което е на дневен ред е създаването на зона за отдих в село Белоградец. Това е малък проект с финансиране чрез Предприятието за управление на дейностите по опазване на околната среда (ПУДООС). Със средствата ще бъде изградена една беседка с озеленяване, кът за отдих на жителите. Подобен проект има и в село Габърница и той е озаглавен „Създаване на кът „Баба и внуче“. Там ще се изгради беседка, ще имадетски люлки, пейки и кошчета. В момента тече обзавеждането на хижата в село Ягнило. То е на стойност 30 000 лева собствени средства. В селото със собствени средства ще бъде направен и един кът за отдих. Що се отнася до ремонтите в образователната инфраструктура през лятото, кметът д-р Димитър Димитров добави, че периодично Общината реализира текущи дейности. През лятото, когато децата са във ваканция, всяка година се прави освежаване, като се подготвят помещенията, за да може през есента да се провежда нормален учебен процес. \r\nДиана СТОЕВА", "date": "2019.07.10", "title": "Кметът на Ветрино д-р Димитър Димитров: Лятна сцена предстои да бъде изградена в двора на ОУ „Христо Ботев“ в селото"}
{"url": "http://www.focus-news.net/news/2019/07/10/2679037/veliko-tarnovo-chetirima-dushi-sa-postradali-pri-katastrofa-mezhdu-lek-avtomobil-i-lineyka-na-patya-mezhdu-oblastniya-grad-i-gorna-oryahovitsa-prez-selo-arbanasi.html", "text": "Четирима души са пострадали при катастрофа на пътя между Велико Търново и Горна Оряховица през село Арбанаси. Пътят е временно затворен. Сигнал за произшествието е получен в 18.17 часа, съобщи за  Радио \"Фокус\" - Велико Търново  Марияна Христова, говорител на Областна дирекция на МВР - Велико Търново. По първоначална информация са се ударили челно лек автомобил и линейка. Четирима пострадали са пътували в линейката. Те са откарани в Спешна помощ. Екипи на полицията пренасочват автомобилите през село Шереметя.", "date": "2019.07.10", "title": "Велико Търново: Четирима души са пострадали при катастрофа между лек автомобил и линейка на пътя между областния град и Горна Оряховица през село Арбанаси"}
{"url": "http://www.focus-news.net/news/2019/07/10/2679049/prof-svetlozar-eldarov-kirilo-metodievata-traditsiya-v-severna-makedoniya-e-balgaro-ekzarhistka.html", "text": "Кирило-Методиевата традиция в Северна Македония е българо-екзархистка.  Това каза за обзорното предаване  „Това е България“  на  Радио „Фокус“  историкът проф. Светлозар Елдъров във връзка с решението на македонското правителство да чества заедно с България паметта на Светите братя Кирил и Методий, Св. Климент Охридски, Св. Наум и Цар Самуил и призивите от кабинета на Зоран Заев при всяко официално честване на тези личности да се подчертава историческата истина за нашата обща история и това публично да се оповестява. Проф. Елдъров добави, че още през епохата на Българското възраждане празникът на Св.св. Кирил и Методий, тогава 11 май, се превръща в национална програма, а веднага след Освобождението влиза в календара на официалните празници. През 1916 г., със смяната на календара, датата става 24 май – като датата е обща и за държавата, и за Църквата, каза още той. По думите му чрез Българската екзархия навлизат и се разпространяват училищната и църковната система във Вардарска Македония през онази епоха.  „И не случайно дори историята на Вътрешната македоно-одринска революционна организация е свързана с тази дата, защото тя се ражда буквално в класните стаи на Българската екзархийска мъжка гимназия в Солун „Кирил и Методий“ – повечето от нейните учредители са учители или служители на Българската екзархия – там се е провел учредителния конгрес. В един от кабинетите на тази гимназия през 1903 г. е взето решението за Илинденско-преображенско въстание. Дълго време в Югославия, в която беше част Република Македония, този празник не се празнуваше, не се отбелязваше“, обясни историкът.  Проф. Елдъров добави, че тези казусът с решението на македонското правителство произтича от Договора за добросъседство, подписан между двете страни. Той обърна внимание на изявлението на лидера на опозиционната ВМРО-ДПНЕ Християн Мицковски, според когото 90% от договора е написан от дипломацията на бившият македонски премиер Никола Груевски. Нямаше новина някой да е оспорил това твърдение, обобщи историкът.   \r\nЦоня СЪБЧЕВА", "date": "2019.07.10", "title": "Проф. Светлозар Елдъров: Кирило-Методиевата традиция в Северна Македония е българо-екзархистка"}
{"url": "http://www.focus-news.net/news/2019/07/10/2679026/izvestiya-turtsiya-prizna-che-se-e-otkazala-ot-iranskiya-neft.html", "text": "Турция призна, че се е отказала от иранския нефт, но дали това е така, коментира руският вестник  „Известия“ \r\nВсички турски рафинерии отказаха да внасят суровини от Иран, съобщиха за\"Известия\" в турското посолство в Техеран. Това е първото официално признание на Анкара, че е спряла да купува ирански петрол. Доставките бяха сведени до нула през май, подчертаха в дипломатическата мисия. Източниците на \"Известия\" в президентската администрация на Турция обаче настояват: страната продължава да изпълнява договорите с Иран. Експерти, интервюирани от \"Известия\", признаха, че Анкара купува черно злато по неофициални канали - и иранският танкер, задържан в Гибралтар, всъщност не е бил за Сирия, а за турските пристанища. \r\nОще през април турският външен министър Мевлют Чавушоглу каза: санкциите на Вашингтон срещу Иран са неоправдани и Анкара няма да ги спазва. \"Ние сме против подобни насилствени мерки\", каза турският политик. \r\nНо в края на май Reuters, позовавайки се на източниците си в правителството на републиката, заяви, че Турция е спряла напълно да купува черно злато от Техеран. Тогава Анкара не отговори на тази публикация. Проправителствените турски медии Hurriyet и Yeni Safak избегнаха тази тема. \r\nИзточник от турската президентска администрация каза на Известия, че тази информация не е напълно вярна. \r\n\"Позиции за пълното спиране на вноса на горива от Иран още не са изразени\", увери източникът в турското външно министерство.  „Турция продължава да спазва условията на договорите с Ислямската република“. \r\nДруг източник подчерта, че от страна на Вашингтон Анкара е под безпрецедентен натиск, но страната все още си сътрудничи с Иран в снабдяването с въглеводороди. \r\nПолитически анализатор, професор в университета „Кахраманмараш“, Исмаил Тогрул, в интервю за \"Известия\", призна, че доставките на иранско черно злато могат да преминат през неофициални канали. \r\nИзданието завършва, с коментар, че може би танкерът задържан в Гибралтар не е бил за Сирия, и може би не е само този танкер.  Юлиян Марков", "date": "2019.07.10", "title": "„Известия“: Турция призна, че се е отказала от иранския нефт"}
{"url": "http://www.focus-news.net/news/2019/07/10/2679029/prezidentat-rumen-radev-proektat-za-pridobivane-na-nov-iztrebitel-gubi-smisal-ako-samoletat-e-lishen-ot-sposobnosti.html", "text": "Моята позиция е ясна отдавна, от самото начало на този процес - правителството е длъжно да осигури оперативните способности и техническата поддръжка на този самолет така, както те бяха разработени от Министерството на отбраната, приети от Министерски съвет и утвърдени от Народното събрание. Това заяви президентът Румен Радев в отговор на журналистически въпрос за одобрения от правителството доклад за покупка на изтребители F-16 за българските Военновъздушни сили, съобщиха от  прессекретариата на държавния глава .  \r\nРадев посочи, че към момента има чувствително разминаване с първоначално заложените от страната ни параметри и способности. Налице е тотална доминация на политическите мотиви над оперативните способности, а условията за техническа поддръжка на този самолет, които  се отлагат във времето и ще се оскъпяват значително, могат да обезсмислят проекта.  \r\nЗапитан дали обявената цена от 1.256 млрд. долара е голяма или малка за покупката на 8 изтребителя, президентът коментира, че това зависи от включеното в тази цена. „Ако вътре има всичко необходимо така, както е разработено и изпратено от нас в искането за предоставяне на оферта и така, както беше публикувано от американското правителство с всички пакети и пълни способности - цената е приемлива, но ако ги няма тези неща – проектът губи смисъл“, заяви държавният глава.", "date": "2019.07.10", "title": "Президентът Румен Радев: Проектът за придобиване на нов изтребител губи смисъл, ако самолетът е лишен от способности"}
{"url": "http://www.focus-news.net/news/2019/07/10/2679052/andrey-novakov-evrodeputat-gerbenp-evropeyskata-programata-protiv-falshivite-novini-shte-zapochne-rabota-dogodina-kogato-byudzhet-2020-vleze-v-sila.html", "text": "Европейската програмата против фалшивите новини ще започне работа догодина, когато бюджет 2020 влезе в сила. Това каза за обзорното предаване  „Това е България“  на  Радио „Фокус“  евродепутатът от ГЕРБ/ЕНП Андрей Новаков. По думите му всяка медия ще може да се възползва от финансиране, за да наеме допълнителни служители, които да разобличават и опровергават фалшивите новини. Работи се по списък със сайтове, които разпространяват дезинформация, като от началото на програмата това ще бъде водещо – публикации в такива медии да бъдат опровергавани, каза още евродепутатът и допълни, че предстои да се разработи механизмът, по който ще се финансират медиите. Ако се следват правилата на подобни пилотни проекти, първите подали заявление ще са първите спечелили финансиране, а няма да бъде по- географско разпределение, каза той, като поясни, че ще се разработи и механизъм за анти-трол дейности.  „Оказа се, че може да се влияе върху общественото мнение по негативен начин със зловредни намерения, дори в съвсем сериозни медии, като се използва възможността да се пишат коментари с откровено невярно съдържание – по този начин това да се използва като претекст да бъде цитирано от други медии – така порочният кръг се затваря. Предлагам ЕК да разработи механизъм, включително софтуерен, да засича потребители, които идват от държави със съмнителна история в конкретния сайт, потребители, които и друг път са засичани да правят коментари, подтикващи към насилиe, хомофобия или др. Това няма да е толкова трудно да се изпълни, тъй като повечето тролове използват съвсем еднотипен подход, коментира евродепутатът.  Андрей Новаков добави, че макар и да е българска програмата, тя ще се управлява от ЕК. В момента, в който има яснота за критериите и сроковете за молби за кандидатстване, българските журналисти ще разберат, каза още той, като заяви, лично ще се погрижи за това. \r\nЦоня СЪБЧЕВА", "date": "2019.07.10", "title": "Андрей Новаков, евродепутат ГЕРБ/ЕНП: Европейската програмата против фалшивите новини ще започне работа догодина, когато бюджет 2020 влезе в сила"}
{"url": "http://www.focus-news.net/news/2019/07/10/2679055/veliko-tarnovo-shestima-sa-postradalite-pri-katastrofata-na-patya-gorna-oryahovitsa-arbanasi.html", "text": "Шестима са пострадалите при катастрофата на пътя Горна Оряховица - Арбанаси, станала тази вечер. Това съобщи за  Радио „Фокус” - Велико Търново  Мирела Дончева, пиар на МОБАЛ „Д-р Стефан Черкезов” - Велико Търново. Всички пострадали са откарани в Спешното отделение на лечебното заведение. Все още се преглеждат и обработват. Двама от тях са пътували в лекия автомобил, другите четирима са били в специализиран бус, който превозва хора на хемодиализа - от тях само двама са били болни, а други двама са придржители.  \r\nОчаквайте подробности!", "date": "2019.07.10", "title": "Велико Търново: Шестима са пострадалите при катастрофата на пътя Горна Оряховица - Арбанаси"}
{"url": "http://www.focus-news.net/news/2019/07/10/2679056/prezidentat-rumen-radev-duhovnata-visota-koyato-ni-zaveshta-prof-marko-semov-e-ogromen-natsionalen-kapital.html", "text": "За силата на един интелектуалец трябва да съдим по непреходността на неговите идеи. За мъдростта на един общественик – по дълголетието на неговите анализи и мисли за проблемите и бъдещето на неговия собствен народ. Това заяви президентът Румен Радев по време на церемонията по повод отбелязването на 80-годишнината от рождението на проф. Марко Семов, която се състоя в Големия салон на Българската академия на науките, съобщиха от  прессекретариата на държавния глава .  \r\nПрезидентът изтъкна, че всеки дръзнал да обсъжда творчеството на проф. Марко Семов е изправен пред предизвикателството да не му достигне духовна и интелектуална енергия и „да остане само в подножието на планината“. „Онази необятна духовна планина, върху чиито връх проф. Семов беше стъпил и през призмата на времето и пространството се взираше към България и българите, търсейки нашата проекция в съвременния глобален свят и бъдещето“.  \r\nДуховната височина, която ни завеща проф. Марко Семов, е огромен национален капитал, подчерта президентът. По думите му нашето предизвикателство днес е да трансформираме тази духовна височина в енергия, за да се справим с проблемите на съвремието и България да върви напред така, като той искаше да види българите – обединени, с обща цел за мир, просперитет, справедливост, които заявят своята достойна позиция.  \r\n„В трудни времена, във времена разделни, както би казал той, будителят е този, който събира разпръснатите парченца на нашия национален дух и ги завещава на следващите поколения“, изтъкна Румен Радев. Той посочи, че проф. Семов е стигнал по-далеч, не само събирайки тези парчета, но и сглобявайки ги в пъстра картина на българското битие и подканвайки ни да търсим себе си в бъдещето и в околния свят.  \r\nСпоред президента, със своята прозорливост и дълбоко усещане за българската народопсихология, проф. Семов заема своето достойно място сред утвърдените продължители на делото на големия български социолог Иван Хаджийски. „Умееше да формулира и изказва по кратък, простичък и разбираем начин  мислите на българския народ. Да вниква с тънко усещане в неговата психология и да формулира безпристрастно някога болезнени, жестоки акценти“, допълни Румен Радев.  \r\nПо думите на президента проф. Семов по-скоро се тревожеше от зимата на нашето безкрайно търпение, отколкото се радваше на таланта и любознанието на нацията.  \r\nДържавният глава връчи на Българската академия на науките наградата „Проф. Марко Семов“ за нейния принос в развитието на духовния живот на нацията и по повод 150-годишнината от основаването на Академията. По думите на президента отличието е само едно от многото получени от БАН в нейната дългогодишна история, но е ясен знак, че без Академията обществото ни не може да изправи снага, за да бъдем равни с другите народи, с които може и да ни дели голяма дистанция по благосъстояние, но не и по дух.   \r\n„Имунната система на всяка държава, това са учените и учителите, хората на духовността, на изкуствата и на словото – тези, които работят всеотдайно и неуморно за просветлението на собствения си народ“, подчерта още в изказването си на церемонията държавният глава Румен Радев.", "date": "2019.07.10", "title": "Президентът Румен Радев: Духовната висота, която ни завеща проф. Марко Семов, е огромен национален капитал"}
{"url": "http://www.focus-news.net/news/2019/07/10/2679054/ruska-boyadzhieva-zam-kmet-na-burgas-balgaro-shveytsarskata-programa-za-satrudnichestvo-e-butikova-no-zalaga-praktiki-koito-prerastvat-v-dalech-po-znachimi-i-ustoychivi-politiki.html", "text": "Българо-швейцарската програма за сътрудничество е „бутикова“, но именно тя залага практики, които след това прерастват в далеч по-значими и устойчиви политики. Това каза зам.-кметът на Бургас с ресор европейски политики и околна среда Руска Бояджиева пред журналисти, предаде репортер на  Радио „Фокус“ – Бургас . По думите ѝ сред проектите, реализирани по програмата на територията на община Бургас, е Центърът за наблюдение на птици „Пода“. „Друг проект, реализиран по програмата, е новата форма на обучение на младите хора, която наричаме „дуално образование“, към което се присъединиха няколко професионални гимназии на територията на общината. Също така това, което според нас постигна положителен ефект, е реализирането на проекта за ново крило на ОУ „Христо Ботев“ в квартал „Победа“, където, с помощта на швейцарската програма започнахме да интегрираме децата от ранна училищна възраст - да учат български език преди да постъпят в първи клас“, отбеляза зам.-кметът Бояджиева.  \r\nСпоред нея през 2019 година програмата е отчела добри резултати, които се измерват не само с количеството усвоени средства, но и с въвеждането на нови технологии в областите на образованието и околната среда, които по-късно са се превърнали в добри практики. „Пример за това е проектът, стартиран първоначално от Община Враца, свързан с грижата за възрастните хора, който прерасна в т. нар. „патронажна грижа“, която вече се финансира по Оперативна програма „Човешки ресурси“. Община Бургас подписа договора по нея преди 2 месеца, а преди седмица бе даден нейният старт. Вече 241 възрастни хора, живеещи в Бургас, ще се обслужват от тази медико-социална технология“, допълни още Руска Бояджиева. Тя добави, че се надява през 2020 година да стартира новият програмен период на програмата и тя да запази добрият опит от предходния период, особено в сферите на образованието и околната среда. \r\nМария ПОПЧЕВА", "date": "2019.07.10", "title": "Руска Бояджиева, зам.-кмет на Бургас: Българо-швейцарската програма за сътрудничество е „бутикова“, но залага практики, които прерастват в далеч по-значими и устойчиви политики"}
{"url": "http://www.focus-news.net/news/2019/07/10/2679057/kolyo-kolev-sotsiolog-gerb-shte-prodalzhi-rabotata-s-obedineni-patrioti-zashtoto-bez-tyah-shte-stane-vidima-skritata-koalitsiya-s-dps.html", "text": "ГЕРБ ще продължи работата с Обединени патриоти, защото без тях ще стане видима скритата коалиция с ДПС. Това каза за обзорното предаване  „Това е България“  на  Радио „Фокус“  социологът Кольо Колев. По думите му коалицията ГЕРБ- ДПС функционира още от началото на управлението, но за премиера Борисов е изключително важно тя да бъде в скрита форма. ГЕРБ ще държат, колкото може по-дълго да просъществува коалицията с ОП, но уточни, че тя ще продължи до първата по-сериозна криза в управлението. „Г-н Борисов прави абсолютно всичко възможно да я отложи, всичко се отлага, с оглед на изборите - ТОЛ система, касови апарати, бележките по бензиностанциите. Непрекъснато и всичко навсякъде се отлага именно с оглед да не се предизвика поредната криза. Тя е неминуема, именно познавайки административния капацитет на това управление, защото от една страна имаш абсолютна некадърност, а от друга страна има много апетити, много алчност, които искат да бръкнат още по-дълбоко, прецаквайки бюджета в джоба на хората“ обясни социологът. Кольо Колев допълни, че тези две неща неминуемо ще породят криза, а един от ефектите ще бъде напускането на отломки и люспи от „Обединените патриоти“. \r\nЦоня СЪБЧЕВА", "date": "2019.07.10", "title": "Кольо Колев, социолог: ГЕРБ ще продължи работата с Обединени патриоти, защото без тях ще стане видима скритата коалиция с ДПС"}
{"url": "http://www.focus-news.net/news/2019/07/10/2679059/nimh-utre-shte-prodalzhi-da-nahluva-hladen-vazduh-maksimalnite-temperaturi-shte-sa-mezhdu-23-i-28.html", "text": "През нощта облачността от северозапад ще се разкъсва и намалява, но в южните и източните райони все още ще има валежи от дъжд, на места - значителни. Сутринта и там ще спре да вали, а през деня облачността над страната ще е променлива, често намаляваща до предимно слънчево. Това съобщи за  Агенция \"Фокус\"  Георги Цеков, дежурен синоптик в  Националния институт по метеорология и хидрология  (НИМХ). С умерен вятър от северната четвърт ще продължи да нахлува хладен въздух. Максималните температури ще са между 23° и 28°. \r\nНад Черноморието сутринта ще е облачно и на места все още ще има превалявания от дъжд. Около обяд облачността ще се разкъса до предимно слънчево. Ще духа умерен, временно и силен север-североизточен вятър. Максималните температури ще са между 23° и 26°, колкото е и температурата на морската вода. Вълнението на морето ще е 2-3 бала.  \r\nНад планините облачността ще е променлива, с превалявания главно в сутрешните часове. Тогава ще е и по-ветровито, но през деня север-северозападният вятър ще отслабне. Остава хладно с максимална температура на височина 1200 метра около 18°, на 2000 метра около 10°. \r\nАтмосферното налягане ще се задържи по-ниско от средното за месеца.      \r\nВ петък само на отделни места, преди обяд в североизточните райони, след обяд в планините на Югозападна България, е възможно слабо и за кратко да превали. Облачността ще е променлива, вятърът ще отслабне. В събота вятърът временно ще се ориентира от юг и температурите слабо ще се повишат, но по-късно през деня на места, главно в Рило-Родопската област, ще превали и прегърми. В неделя от северозапад, с усилване на вятъра, ще нахлува още една порция хладен въздух. На много места отново ще паднат краткотрайни, временно интензивни валежи, на места придружени с гръмотевици.", "date": "2019.07.10", "title": "НИМХ: Утре ще продължи да нахлува хладен въздух, максималните температури ще са между 23° и 28°"}
{"url": "http://www.focus-news.net/news/2019/07/10/2679061/plovdiv-priklyuchi-konkursat-za-dizayn-na-suveniri-za-episkopskata-bazilika-na-filipopol.html", "text": "Приключи конкурсът за дизайн на сувенири за Епископската базилика на Филипопол. Това съобщиха за  Радио „Фокус“ – Пловдив  от Общината. Конкурсът е преминал при голям интерес от страна на млади автори – дизайнери, художници, архитекти, възпитаници на художествени училища, академии и университети както в България, така и в чужбина. 23 са проектите, които се състезават в конкурса. Те са подадени от индивидуални участници и групи от 14 висши учебни заведения в България, Германия, Великобритания, Украйна и Франция. \r\nНа 11 юли, когато след публично журиране на номинираните разработки, ще бъдат обявени и големите победители в конкурса. Общият награден фонд  възлиза на 4500 лв. и е разпределен между първа, втора и трета награда, съответно 2000 лв., 1500 лв. и 1000 лв.", "date": "2019.07.10", "title": "Пловдив: Приключи конкурсът за дизайн на сувенири за Епископската базилика на Филипопол"}
{"url": "http://www.focus-news.net/news/2019/07/10/2679062/kmetat-na-obshtina-chepelare-slavka-chakarova-poseti-pobratimenata-turska-obshtina-marmara.html", "text": "След дълго прекъсване на отношенията между двете общини, кметът на Община Чепеларе Славка Чакърова посети община Мармара по покана на градоначалника ѝ Сюлейман Аксой. Това съобщиха от пресцентъра на  Община Чепеларе . Кметът на турската Община изрази съжалението си, че в последните 3 години се е загубила комуникацията между двете побратимени общини, след последното му посещение в Чепеларе в началото на 2016 година. \r\nНа официалната среща Славка Чакърова поднесе почетен плакет, както и специален подарък на Сюлейман Аксой – картина, на чието платно са изрисувани Чудните мостове – емблематичната забележителност за Община Чепеларе и България, дело на млад чепеларски творец. Част от подаръка бе и ръчно бродирана мъжка риза с български шевици. Използвах случая да му благодаря и от името на най-малките жители за подарените съоръжения и изградените детски площадки в града ни. \r\n„Изключително съм щастлива, че въпреки трудностите успяхме да подновим контактите с Община Мармара, а с това да надградим добрите взаимоотношения в сферата на културата, туризма и спорта“, каза Чакърова. \r\nПрисъстващите бяха запознати с потенциала и развитието на Община Чепеларе през тези години, като домакините най-много се впечатлиха от обединението на двете ски зони Пампорово и Мечи чал, както и от предоставените възможности за туризъм през летния сезон на територията на Община Чепеларе.", "date": "2019.07.10", "title": "Кметът на община Чепеларе Славка Чакърова посети побратимената турска община Мармара"}
{"url": "http://www.focus-news.net/news/2019/07/10/2679063/plovdiv-izgrazhdat-se-novi-toploprovodi-v-rayon-severen.html", "text": "Изграждат се нови топлопроводи в район „Северен“ в Пловдив за присъединяване на жилищни сгради към централно отопление и битова гореща вода. Това съобщиха за  Радио „Фокус“ – Пловдив  от топлофикационното дружество. От днес започнаха дейностите по изграждането на присъединителен топлопровод за сграда на ул. „Полковник Бонев“ в града. По план строително-монтажните работи ще се извършват в периода до 30 август. Проектът ще се извършва на етапи като в заключителния етап ще се наложи затваряне на ул. „Полковник Бонев“ за движение. \r\nДруга жилищна сграда, която се присъединява към централно отопление е на ул. „Поп Манол“, където ремонтите дейности вече се извършват и обектът предстои да приключи в кратки срокове. \r\nДружеството предприема необходимите мерки за по-бързото приключване на проектите.", "date": "2019.07.10", "title": "Пловдив: Изграждат се нови топлопроводи в район „Северен“"}
{"url": "http://www.focus-news.net/news/2019/07/10/2679060/tass-letishte-getuik-vremenno-e-preustanovilo-rabota.html", "text": "Лондонското летище „Гетуик“ временно е спряло да приема и изпраща полети поради неизправност в системата за контрол на въздушното движение. Това се посочва в съобщение, разпространено в сряда вечерта от летищната администрация, цитирано от  TACC .  \r\n\"Към 18:00 часа (20:00 часа българско време) в сряда, 10 юли, поради проблеми със системите за контрол на въздушното движение на контролната кула на летище „Гетуик“ полетите са временно преустановени. В момента работим с компанията, която ни предоставя услуги по контрол на въздушното движение, за решаване на проблема възможно най-скоро“, се казва в съобщението. „Извиняваме се предварително на всички пътници“. \r\nРазположено на юг от Лондон, \"Гетуик\" е второто по големина пътническо летище във Великобритания. През годината обслужва над 45 милиона души. До 2017 г. тo се счита за най-натовареното летище в света с една писта, когато бива задминатo от летището в Мумбай.  Юлиян Марков", "date": "2019.07.10", "title": "ТАСС: Летище „Гетуик“ временно е преустановило работа"}
{"url": "http://www.focus-news.net/news/2019/07/10/2679053/telma-makedoniya-ruskata-shega-hibridna-voyna-ili-propusk-v-darzhavnite-institutsii.html", "text": "Руската „шега“ – хибридна война или пропуск в държавните институции, коментира македонският телевизионен канал  “Телма“ \r\nМинистерството на вътрешните работи и съответните служби получиха задачата да променят и подобрят протоколите за сигурност, но не и да изолират премиера от всякакъв контакт с държавни лидери - това се случи на вчерашното заседание на правителството, след като беше публикуван материал, че двама руснаци са успели да заблудят Заев, че са украинският президент Порошенко и да го попитат какво мисли за някои регионални въпроси, но също и за обстоятелствата, при които се изпълнява споразумението от Преспа. \r\nЕкспертът по комуникационна сигурност Боян Стоич заяви в телефонен разговор с „Телма“, че може да разбере желанието на премиера да има връзка с гражданите, които знаят номера му, но също така, че компетентните разузнавателни служби и протоколът трябва да защитават комуникациите с подходящи дейности. Заев потвърди днес, че украинският номер, изпратен до него от двамата руснаци, също така изпращал снимки на срещи с държавници, затова той смятал, че той е номерът на истинския Порошенко. ”По това време аз също вярвах, че имам комуникация (с Порошенко). Тъй като получих снимки от военния парад на Украйна, от така наречения и фалшив президент на Украйна Порошенко, аз съм пращал снимки от посещението на Меркел и други подобни. Не знам точно кога комуникацията е прекъсната. Може да видим в историята на телефоните“, заяви премиерът Зоран Заев. \r\nВъпрос: Те твърдят, че сте ги търсили лично по телефона, който Ви дадоха? \r\nЗаев: В тази комуникация, която имахме, е възможно. Както те ме търсеха, така и аз ги търсех, вярвайки, че е президентът Порошенко. \r\nВъпрос: Кога осъзнахте, че тов не е истинския Порошенко? \r\nЗаев: Вчера, когато бяха публикувани. \r\n(след отговора, Заев и настоящите журналисти се смеят) \r\nИ докато Заев все още обяснява подробности за тройната комуникация с руските пранкстери, Вован и Лексус, те се похвалиха, че са му предизвикали пресконференция и му казаха, че е необходим мозък, а не истории за борба с анти-НАТО. Но правителството все още счита, че хибридна война и подменена реалност стоят зад шегаджиите от Русия, които поставят сериозни въпроси в сериозни условия преди референдума за името и гласуването за конституционни промени. \r\nВицепремиерът Шекеринска казва, че това се е случило и с генералния секретар на НАТО Столтенберг и не е търсена отговорност за тези, които трябваше да го защитават, така че тук не трябва да се търси такава. “Този тип хибридна война, която злоупотребява както с гражданите, така и със социалните мрежи и традиционните медии, са типичният начин на действие при такива операции. И може би ние като граждани трябва да филтрираме тази информация, защото те искат да постигнат точно това. Те искат днес да се занимаваме с тяхната атака, а не със съществените неща и с реформите“, каза Шекеринска. \r\nВъпрос: Трябва ли някой да поеме отговорност, защото е позволил на премиера да стигне до такава лоша ситуация? \r\nШекеринска: „Знаете ли кой поема отговорност в НАТО заради разговора с генералния секретар? Кой напусна френската служба за разговора с Макрон? Знаете ли дали службите биха могли да реагират на такова нещо? Ако са правили това, което Сашо Миалков е правил, ако подслушват всички разговори на премиера, тогава могат постфактум да ги анализират.“ \r\nШекеринска твърди, че премиерът  не е издавал никакви тайни, нито е променила позицията си по държавни въпроси, както са го правили предшествениците от ВМРО-ДПМНЕ.  Юлиян Марков", "date": "2019.07.10", "title": "„Телма“ (Македония): Руската „шега“ – хибридна война или пропуск в държавните институции"}
{"url": "http://www.focus-news.net/news/2019/07/10/2679058/the-wall-street-journal-britanskiyat-poslanik-v-sasht-podade-ostavka.html", "text": "Британският посланик в САЩ Ким Дарох каза, че ще подаде оставка, след като в медийното пространство изтекоха секретни документи, в които той критикува президента Тръмп, довели до дипломатическа буря, пише американският вестник  The Wall Street Journal . \r\n\"Сегашната ситуация прави невъзможно да изпълнявам ролята си, както бих искал\", пише Ким Дарох в писмото за оставка. Решението да се оттегли след репликите на американския президент  в социалната мрежа „Туитър“ , които заплашваха да напрегнат отношенията между Великобритания и САЩ. \r\nВ неделя британски вестник публикува дипломатически съобщения, в които  Дарох е изключително критичен към американския президент. В една от бележките Дарох описва администрацията на Тръмп като дисфункционална, разделена на фракции, дипломатически тромава и неспособна. \r\nТръмп отговори на това в социалната мрежа „Туитър“, като нарече Дарох „много глупав“ и „луд“. Тръмп каза, че вече няма да работи с посланика, който беше изключен от официалната вечеря в Министерството на финансите по-рано през седмицата. Президентът на САЩ също критикува работата на министър-председателя Тереза Мей за справянето й с оттеглянето на Великобритания от Европейския съюз. \r\nВ изказване пред Парламента в сряда, г-жа Мей каза, че оставката на Дарох е приета с \"дълбоко съжаление\". Дарох, назначен през 2015 г., трябваше да се оттегли в края на годината, но заяви, че няма избор и трябва да напусне сега. „Вярвам, че при сегашните обстоятелства отговорният курс е да се позволи назначаването на нов посланик”, пише Дарох. \r\nБелият дом е бил предупреден от британското правителство, че вестник Daily Mail ще публикува статия, базирана на изтеклите бележки на Дарох, два месеца преди публикацията на статията, каза човек, запознат със събитията. \r\nМного европейски дипломати във Вашингтон изразиха частна подкрепа и симпатия към Дарох. \r\nЕдин посланик от една страна от Близкия изток отбеляза, че епизодът отразява сложните отношения между Дарох и променящото се политическо ръководство в Лондон. Предишният френски посланик, отбеляза той, понякога е бил откровен за американската политика, но е имал подкрепата на висши служители в Париж. \r\nБезпрецедентно е ръководителят на приятелска държава да откаже да си сътрудничи с британски посланик, каза Саймън Макдоналд, постоянен заместник-министър на външните работи на Великобритания, в свидетелство за панел на Камарата на общините. „Нищо подобно не се е случвало преди, трябва да има последствия“, каза той. \r\nВремето на оставката беше изненада, но изглеждаше почти неизбежно, след като Борис Джонсън, вероятният следващ британски премиер, отказа да подкрепи Дарох в дебат във вторник с Джереми Хънт, външния министър. \r\nОтказът на Джонсън да подкрепи посланика беше критикуван от Алън Дънкан, високопоставен служител във външното министерство. \"Той всъщност хвърли най-висшия ни дипломат под автобуса\", каза той в сряда. Британските служители се обединиха около Дарох, като твърдяха, че откровеният му анализ на администрацията на Тръмп е част от работата му. Извършва се разследване на източника на изтичане.  Юлиян Марков", "date": "2019.07.10", "title": "The Wall Street Journal: Британският посланик в САЩ подаде оставка"}
{"url": "http://www.focus-news.net/news/2019/07/10/2679065/kardzhali-142-dekara-trevi-hrasti-i-postelya-sa-izgoreli-pri-pozhari-prez-yuni-i-v-nachaloto-na-yuli-v-oblastta.html", "text": "142 декара треви, храсти и други площо са изгорели при пожари през юни и в началото на юли месец в областта. Това съобщиха от  ОДМВР-Кърджали . Общо 18 пожара са били угасени през този период в горски масиви, сухи треви и храсти. От началото на месец юни в резултат на високите температури в област Кърджали са възникнали 12 пожара в горски масиви, сухи треви и храсти. Само през първата седмица на юли горските пожари са 6 броя. Унищожени са 126 декара сухи треви и храсти, 16 декара горска постеля, 140 бали сено и слама и 6 тона дърва. Благодарение на своевременната намеса на служителите от Регионална дирекция „Пожарна безопасност и защита на населението” Кърджали, подпомогнати от местното население, пожарите не се разпространиха на по-големи площи.  \r\nПричините за възникване на пожарите са най-вече небрежност при боравене с открит огън – хвърлени незагасени клечки кибрит и угарки от цигари, палене на огън на необезопасени места. Особено опасно е паленето на сухи треви и храсти в близост до горски и полски имоти, вилни зони и селскостопански постройки, тъй като при вятър огънят се разпространява бързо. Изгарянето на стърнища и други растителни отпадъци в земеделските земи е забранено.", "date": "2019.07.10", "title": "Кърджали: 142 декара треви, храсти и постеля са изгорели при пожари през юни и в началото на юли в областта"}
{"url": "http://www.focus-news.net/news/2019/07/10/2679031/prezidentat-rumen-radev-demokratsiyata-i-vazmozhnostta-vseki-grazhdanin-da-izrazi-svobodno-svoya-vot-bez-da-bade-manipuliran-nyamat-tsena.html", "text": "Демокрацията и възможността всеки гражданин да изрази свободно своя вот, без да бъде манипулиран, нямат цена. Това каза президентът Румен Радев в отговор на въпрос за намерението на управляващото мнозинство да отмени предвидената в изборното законодателство възможност за машинно гласуване, съобщиха от  прессекретариата на държавния глава .  „Не машините са виновни, а ниската ефективност на администрацията и по отношение на подготовка и цена на обществената поръчка, и по отношение на организацията за използване на машините“, посочи президентът. Държавният глава определи като крайно нелепо непрекъснато да се изтъкват като пример други европейски държави и особено Холандия, в които няма машинно гласуване. „Когато нашата изборна администрация и власти постигнат такъв нисък процент на недействителни бюлетини и осигурят условия да няма манипулация на изборите, както е в тези държави, аз съм съгласен да премахнем машинното гласуване“, заяви президентът. По думите му отмяната на машинното гласуване е удар и по нашите  сънародници зад граница, които все повече очакват да бъде чут техният глас, а с този отказ всъщност се отдалечава към хоризонта електронното дистанционно гласуване.  \r\nРумен Радев осъди наложилата се практика няколко месеца преди всеки избор да се прави ремонт на изборното законодателство, което „затвърждава убеждението, че това се прави с някаква цел“.", "date": "2019.07.10", "title": "Президентът Румен Радев: Демокрацията и възможността всеки гражданин да изрази свободно своя вот, без да бъде манипулиран, нямат цена"}
{"url": "http://www.focus-news.net/news/2019/07/10/2679067/blagoevgrad-pri-vekoven-bor-v-selo-senokos-shte-bade-otbelyazan-praznika-posveten-na-sv-marina.html", "text": "При вековен бор в село Сенокос ще бъде отбелязан празника, посветен на св. Марина. Това съобщиха за  Радио „Фокус“ – Пирин  от Община Симитли. Събитието ще се състои в обедните часове на 13 юли (събота), тъй като тази година църковният празник, посветен на светицата – 17 юни се пада в сряда. Жителите на населеното място казват, че мястото около големият бор е специално и заредено с много магическа енергия. Традиционно на празника се събират десетки, които вярват в разказите за мястото и за това, че допреш ли се до бора – той пречиства и изцелява. Свещеник ще отслужи празнична литургия в района на параклиса, носещ името „Св. Марина“, който се намира в района, след което ще се проведе курбан за здраве. Тази година организаторите на празника са подсигурили и жива музика за всички, които ще почетат празника в село Сенокос. \r\nЛивия НИНОВА", "date": "2019.07.10", "title": "Благоевград: При вековен бор в село Сенокос ще бъде отбелязан празника, посветен на св. Марина"}
{"url": "http://www.focus-news.net/news/2019/07/10/2679068/stefan-papukchiev-muzey-na-fotografiyata-kazanlak-poslednoto-darenie-v-muzeya-e-sabrano-techenie-na-frenskoto-izdanie-ilyustrasion-ot-1913-godina.html", "text": "Последното дарение в Музея на фотографията в Казанлък е събрано течение на френското издание „Илюстрасион” от 1913 година, каза за  Радио „Фокус”  директорът на музея Стефан Папукчиев. Той поясни, че в брой от 15 март 1913 година са публикувани снимки на Генчо Стайнов – казанлъчанин, който снима по време на обсадата и превземането на Одрин. „Интересното е това, че „Илюстрасион” ползва само техни фотографи, а в случая е направено абсолютно изключение, като са публикувани снимки на Генчо Стайнов. При това, на първа страница на изданието е също негова снимка. Тази снимка е много близка като композиция до сюжета „На Шипка всичко е спокойно”, подчерта Папукчиев. Течението на „Илюстрасион” е намерено в магазин за антични мебели. \r\nДарението е направено от едни от най-големите дарители на Музея на фотографията Спас Димитров и Петя Големанова. Те са семейство казанлъчани, които живеят и работят във Франция.  \r\nНай-стария фотоапарат, който притежава Музеят на фотографията, е също дарение от това семейство. Стерео фотоапарат, много снимки, една дагеротипия от 1860 година, солева фотография, аугминова фотография правена от един от най-известните алхимици на Париж – Диферо, това са също техни дарения. \r\nДруги дарения музеят получава от Австрия, от Италия, от България. Един такъв експонат е микро денситометър, който ни е дарен от бивш служител на Института по астрофизика. „Това е апарат, с който се разгадават плаките, когато се снимат спектрите на звездите или пък се прави експертиза на фотографските материали”, поясни Папукчиев. \r\nПо повод даренията, които музеят получава ежедневно Стефан Папукчиев подчерта, че те са започнали още от деня на откриването му. Първият дарител е Стефан Саранеделчев, дарил своя книга, в която е описана историята на първата жена-фотограф в Казанлък. След това, по време на откриването Явор Попов, председател на Сдружението „Българска фотографска академия Янка Кюркчиева” подарява две табла със снимки на известния казанлъшки фотограф Георги Георгиев, известен с това, че е първият, който прави военни снимки от самолет над Солун, той прави и първата еротична сесия „Сатира Нимфа”, организира първия български фотоклуб, който съществува и до днес, организира първото фотографско училище, по-късно именувано „Юлиус Фучик”. Неговият баща Стоян Георгиев пише първото ръководство по фотография в България през 1898 година, което има и второ издание 1904 година. Екземпляр от това издание е подарено на откриването на музея от казанлъшкия фотограф Бедрос Азинян.  \r\nСтефан Папукчиев информира също, че Музеят на фотографията подготвя издаването на фотоалбум за историята на града в снимки, който ще бъде озаглавен „Нашиятъ Казанлъкъ”. Той поясни, че албумът е замислен да бъде с много снимки, с изобилен материал, за да остане за поколенията и ще включва възможно най-старите снимки на Казанлък до ден днешен. Така ще бъдат запечатани интересни моменти от емблематични сгради, някои от които през годините изчезват. „Можем да възстановим по снимки цялата улица „Скобелев”, западната страна на улица „Искра”, сега търсим снимки от източната и страна, обущарската улица, площада”, подчерта Папукчиев. \r\nМузеят на фотографията притежава, може би, най -старата снимка на Казанлък от 1900 година. „Призовавам всеки, който има и може, да ни донесе такива снимки. Ние ще ги сканираме и ще ги върнем. Във всяко едно наше издание ние пишем кой е източникът на всяка една информация, която публикуваме”, подчерта Папукчиев.  \r\nОтносно идеята за създаването на този албум директорът на музея обясни, че повод за това е една стара снимка от 1930 – 1940 година. Идеята намира и одобрението на кмета Галина Стоянова. Очаква се през 2020 година тя да получи и финансиране. \r\nСлавяна ГАЙДАРОВА", "date": "2019.07.10", "title": "Стефан Папукчиев, Музей на Фотографията - Казанлък: Последното дарение в музея е събрано течение на френското издание „Илюстрасион” от 1913 година"}
{"url": "http://www.focus-news.net/news/2019/07/10/2679064/kathimerini-donald-tusk-zaplashi-turtsiya-sas-sanktsii-zaradi-sondazhite-kray-kipar.html", "text": "Председателят на Европейския съвет Доналд Туск заплаши в сряда Турция със санкции, ако не спре сондажните дейностите в изключителната икономическа зона на Кипър (ИИЗ), пише електронното издание на гръцкия вестник  Kathimerini . \r\n„Въпреки най-добрите ни намерения да запазим добросъседските си отношения с Турция, продължаващата  ескалация и оспорването на суверенитета на нашата държава-членка Кипър неизбежно ще накара ЕС да реагира с пълна солидарност, както беше договорено от Европейския съвет“, написа той в социалната мрежа „Туитър“. \r\nМинистерството на външните работи на Турция заяви по-рано в сряда, че отхвърля твърденията на гръцки и европейски служители, че турското сондиране за газ и нефт край Кипър е незаконно и заяви, че ЕС не може да бъде безпристрастен посредник по кипърския проблем.  Юлиян Марков", "date": "2019.07.10", "title": "Kathimerini: Доналд Туск заплаши Турция със санкции заради сондажите край Кипър"}
{"url": "http://www.focus-news.net/news/2019/07/10/2679066/veliko-tarnovo-nyama-registriran-sluchay-na-zarazyavane-s-afrikanskata-chuma-po-svinete-na-teritoriyata-na-oblastta.html", "text": "Областният управител на Велико Търново проф. д-р Любомира Попова свика спешно заседание на Областната епизоотична комисия. Повод беше необходимостта от набелязване на мерки за предпазване от болестта африканска чума по свинете, във връзка с последните открити случаи в населени места от община Никопол, област Плевен.  Това съобщиха от пресцентъра на  Областна администрация – Велико Търново . В заседанието участваха членовете на Областната епизоотична комисия, РЗИ, РДГ, ЛРД „Сокол 1884”, ОДМВР,  ОД „Земеделие” и РДПБЗН Велико Търново. Д-р Станимир Спасов, директор на Областната дирекция по безопасност на храните, запозна присъстващите с информацията за разпространението на заболяването африканска чума по свинете на територията на страната. Той подчерта, че до този момент на територията на област Велико Търново няма регистриран случай на заразяване, но най-близкото огнище е село Новачане, област Плевен, което се намира в близост до село Ореш, община Свищов. Взети са мерки, като са отпечатани информационни листовки и плакати, които ще бъдат разлепени и раздадени във всички населени места в област Велико Търново. \r\nКомисията реши в  срок до 11.07.2019 г. спешно да се свикат всички общински епизоотични комисии с цел предприемане на необходимите мерки, като се осъществи и своевременна обратна връзка с Областната комисия за борба с епизоотични ситуации относно предприетите мерки. Да се проведе информационна кампания във всички населени места от страна на БАБХ, като е необходимо пълно съдействие от страна на кметове, кметски наместници и общински ветеринарни лекари. \r\nВ срок до 19.07.2019 г. кметовете и кметските наместници на всички населени места в областта да актуализират информацията относно броя на свинете, отглеждани в отделните домове и да я предоставят на Областната дирекция на БАБХ. \r\nЛовните сдружения да проведат срещи с ловните дружинки с цел засилване активността но отношение на индивидуалния лов на диви прасета.", "date": "2019.07.10", "title": "Велико Търново: Няма регистриран случай на заразяване с африканската чума по свинете на територията на областта"}
