{"url": "http://www.focus-news.net/news/2018/11/18/2591942/futbol-shveytsariya-pobedi-belgiya-s-52-i-se-klasira-za-finalite-na-turnira-liga-na-natsiite.html", "text": "Футбол: Швейцария победи Белгия с 5:2 и стана третият отбор полуфиналист на турнира „Лига на нациите“. Белгийците спечелиха и трите си мача преди това и с 9 точки бяха считани за фаворити. Белгия поведе с 2:0 само след 17 минути игра, след което допусна пет гола, а Хари Сеферович постигна хеттрик за Швейцария. \r\nРезултати от останалите мачове днес: \r\nАнглия – Хърватия 2:1 \r\nСеверна Ирландия – Австрия 1:2 \r\nМолдова – Люксембург 1:1 \r\nСан Марино – Беларус 0:2 \r\nГърция – Естония 0:1 \r\nУнгария – Финландия 2:0", "date": "2018.11.18", "title": "Футбол: Швейцария победи Белгия с 5:2 и се класира за финалите на турнира „Лига на нациите“"}
{"url": "http://www.focus-news.net/news/2018/11/18/2591919/sofiya-mazh-e-blasnat-ot-avtomobil-na-vhoda-na-yuzhen-park-pochinal-e-na-myasto.html", "text": "Мъж е блъснат от автомобил на входа на Южен парк, починал е на място. Това съобщиха за  Агенция „Фокус“  от пресцентъра на  МВР. \r\nВ момента се извършва оглед на местопроизшествието. Шофьорът на автомобила също е на място. Инцидентът е станал към 20.00 ч.  \r\nДеница КИТАНОВА", "date": "2018.11.18", "title": "София: Мъж е блъснат от автомобил на входа на Южен парк, починал е на място"}
{"url": "http://www.focus-news.net/news/2018/11/18/2591922/vratsa-tezhkotovaren-avtomobil-e-avariral-na-patya-mezhdu-vratsa-i-montana.html", "text": "Тежкотоварен автомобил е аварирал на пътя между Враца и Монтана, вследствие от влошените метеорологични условия, в близост до село Лиляче, съобщи слушател на  Радио „Фокус“.", "date": "2018.11.18", "title": "Враца: Тежкотоварен автомобил е аварирал на пътя между Враца и Монтана"}
{"url": "http://www.focus-news.net/news/2018/11/18/2591924/tass-moldovskata-partiya-na-sotsialistite-podkrepyashta-prezidenta-igor-dodon-prizovava-za-sblizhavane-s-rusiya.html", "text": "Молдовската партия на социалистите, подкрепяща президента Игор Додон, призовава за сближаване  с Русия, предава  TACC . \r\nМолдова трябва да се сближи с  Русия и да стане пълноправен член на Евроазиатския икономически съюз, като същевременно поддържа добри отношения с Европейския съюз. Това се посочва в резолюцията, приета от десетки хиляди участници в неделния митинг на молдовската Партия на социалистите  в Кишинев. \r\nНа митинга е била представена програмата на партията за предстоящите парламентарни избори на 24 февруари 2019 г. В изказване президентът на страната Игор Додон, който беше лидер на партията преди да бъде избран за държавен глава, подчерта, че \"социалистите знаят как да подобрят живота в страната стъпка по стъпка\". Той изрази увереност, че след изборите следващата година социалистите ще дойдат на власт, но той призова своите сътрудници да спечелят с голяма разлика. \r\n\"Знаем с кого си имаме работа, затова е важно не само да спечелим, но и да защитим победата, затова трябва да сме готови да се съберем отново\", подчерта Додон,  като призова своите поддръжници да \"бъдат готови за протести\". \r\nВ резолюцията социалистите обещаха в случай на победа на изборите да се стремят да намалят възрастта за пенсиониране,да осигурят  безплатна медицинска помощ и образование, да увеличат средната заплата до 600 евро, а пенсиите – до 300 евро. Сред приоритетите на външната политика са сближаване с Русия, постигането на пълноправно членство в Евроазиатския икономически съюз, като същевременно се поддържат добри отношения с ЕС. Социалистите също обещаха да запазят неутралитета на страната, залегнал в конституцията, и да затворят представителството на НАТО в републиката, открито от управляващата проевропейска коалиция, водена от Демократическата партия. \r\nСоциалистите също възнамеряват да постигнат разрешаване на проблема с Приднестровието и да укрепят молдовската държава, като забранят партии и движения в страната, които подкрепят ликвидацията ѝ и обединяването ѝ  с Румъния. Те също така изразиха подкрепа за традиционните ценности и укрепването на семейството.  Юлиян Марков", "date": "2018.11.18", "title": "ТАСС: Молдовската партия на социалистите, подкрепяща президента Игор Додон, призовава за сближаване  с Русия"}
{"url": "http://www.focus-news.net/news/2018/11/18/2591921/sofiya-edin-chovek-e-postradal-vsledstvie-na-verizhnata-katastrofa-mezhdu-7-avtomobila-v-rayona-na-selo-sarantsi.html", "text": "Един човек е пострадал вследствие на верижната катастрофа между 7 автомобила в района на село Саранци. Това съобщиха за  Агенция „Фокус“  от пресцентъра на  МВР.  Той е откаран в болница за преглед.  \r\nДеница КИТАНОВА", "date": "2018.11.18", "title": "София: Един човек е пострадал вследствие на верижната катастрофа между 7 автомобила в района на село Саранци"}
{"url": "http://www.focus-news.net/news/2018/11/18/2591925/api-vremenno-se-ogranichava-dvizhenieto-na-tovarni-motorni-prevozni-sredstva-nad-12-tona-po-avtomagistrala-trakiya-v-oblast-pazardzhik-v-posoka-sofiya-poradi-snegopochistvane.html", "text": "Временно се ограничава движението на товарни МПС над 12 тона по АМ „Тракия“ в област Пазарджик в посока София поради снегопочистване и обработване на пътната настилка. Това съобщиха от пресцентъра на  Агенция \"Пътна инфраструктура\" (АПИ).", "date": "2018.11.18", "title": "АПИ: Временно се ограничава движението на товарни моторни превозни средства над 12 тона по автомагистрала „Тракия“ в област Пазарджик в посока София поради снегопочистване"}
{"url": "http://www.focus-news.net/news/2018/11/18/2591920/sitel-zatrudneno-e-dvizhenieto-po-patya-kriva-palanka-kumanovo-v-makedoniya.html", "text": "Затруднено е движението по пътя Крива Паланка – Куманово в Македония поради пътно-транспортно произшествие и снеговалеж, съобщава македонския телевизионен канал  \"Сител\" . \r\nПТП е станало в района на село Псача и автомобилите се пропускат в едното платно. Пострадал е един от водачите. Снежна покривка е формирана в района на ГКПП „Деве баир“ с България.  Юлиян Марков", "date": "2018.11.18", "title": "„Сител“ : Затруднено е движението по пътя Крива Паланка – Куманово в Македония"}
{"url": "http://www.focus-news.net/news/2018/11/18/2591923/prof-zhorzheta-nazarska-istorik-na-gimnazistkite-ot-parvata-sofiyska-devicheska-gimnaziya-im-e-bilo-zabraneno-da-igrayat-karti-da-poseshtavat-kafeneta-i-da-nosyat-ukrasheniya-i-grim.html", "text": "В ученическите книжки на гимназистките от Първата софийска девическа гимназия е пишело, че нямат право да играят карти, да посещават кафенета, да носят украшения и грим. Това каза историкът проф. Жоржета Назърска в интервю за  Агенция „Фокус“  по повод създаването на Първата софийска девическа гимназия на 18 ноември 1879 г. Тя добави, че ученичките не са имали право да участват в забави, да пушат и да пият. „Строгата дисциплина е един от стълбовете на класическото образование или образователния модел, създаден още от времето на Коменски. Не бива да ни учудва, че строгата дисциплина е изведена на преден план и в правилата за вътрешен ред, в общуването между учители и ученици и между ученичките. Бих дала пример с подробното регламентиране на задълженият“, каза още проф. Назърска. По думите й несъмнено е и носенето на униформа. „То подлежи на много строги санкции. Софийските ученички са с различни униформи, но Първа девическа е много горда със запазената униформа през годините Блага Димитрова си спомня: „ние приличахме на монахини“. Това значи дълги плисирани рокли, плътни чорапи, бели колосани яки, сплетени коси, барети с надпис и монограм. Това е нещото, което от една страна тежи, но от друга страна създава принадлежност, гордостта и символния капитал, че ти си част от една елитна институция“, допълни историкът. По думите й повечето от възпитаничките описват, че духът на гимназията е всъщност една атмосфера на свобода, взаимно уважение, разбиране, насърчаване на талантите и собствената индивидуалност на тези млади момичета.   „Отначало със създаването си тя има общообразователен профил. През 1882 учебна година към нея се създава педагогически отдел. Впоследствие се обособяват класически профили. Когато се говори за етапи, може би трябва да се посочи времето след 9 септември. Още през първата учебна година след това 1945-1946 г. профилът е променен от класически на реален. Изхвърлени са от програмата старогръцки и латински език. Две години по-късно през 1948 г. от осемкласна, гимназията става седмокласна. През 1950 г. реално престава да съществува гимназията в предишния си вид. Тя е заменена от средно училище със смесено обучение в рамките на 11 класа. Ако трябва да се даде някаква характеристика -през по-голямата част от съществуването си, гимназията е светско, средно, девическо училище с хуманитарна насоченост, което подготвя най-вече бъдещи образовани домакини и учителки. Естествено жени с бъдещо висше образование. Тук бих се спряла не само на тази формална образователна дейност. Наред с тези занятия, гимназията е средище на културен живот, осмисляне на времето на своето възпитанички. Те участват в струнен оркестър, девически хор, много спортни състезание. Има дълга традиция и до днес съществуват литературно дружество и драматична трупа“, допълни историкът.  \r\nДеница КИТАНОВА Пълния текст на интервюто четете в „Мнение”", "date": "2018.11.18", "title": "Проф. Жоржета Назърска, историк: На гимназистките от Първата софийска девическа гимназия им е било забранено да играят карти, да посещават кафенета и да носят украшения и грим"}
{"url": "http://www.focus-news.net/news/2018/11/18/2591928/kyustendil-do-kraya-na-godinata-v-selo-kopilovtsi-shte-bade-razkrit-klub-na-vazrastnite-hora.html", "text": "До края на годината в село Копиловци ще бъде разкрит клуб на възрастните хора. Това каза за  Радио „Фокус” – Кюстендил  Малинка Чингарска, председател на Общинския съюз на пенсионерите в Кюстендил. По думите й до края на календарната година ще бъде организирано официално откриване на поредния клуб на хората от третата възраст, който този път е в село Копиловци. Клубът ще ползва общинско помещение. Около 100 книги са дарени на клуба от страна на  Регионалната библиотека в Кюстендил. „Помещението вече е реновирано, предстои оборудването му. Членовете на организацията обособиха библиотечен кът, където ще бъдат наредени и описани книгите от дарението”, каза Малинка Чингарска. До момента на територията на Община Кюстендил има разкрити и действащи 16 клуба на хората от третата възраст. \r\nВенцеслав ИЛЧЕВ", "date": "2018.11.18", "title": "Кюстендил: До края на годината в село Копиловци ще бъде разкрит клуб на възрастните хора"}
{"url": "http://www.focus-news.net/news/2018/11/18/2591929/pazardzhik-priklyuchi-remontat-na-ploshtada-v-panagyurskoto-selo-oborishte.html", "text": "Приключи ремонтът на площада в село Оборище, каза за  Радио „Фокус“ – Пазарджик  кметът на панагюрското село Милко Ангелов. Той уточни, че площадното пространство е около 1 декар. „Обновени са градинките, осветлението, настилката, която е с плочки. Ремонт на площада не е правен от десетилетия. В началото на 70-те години на ХХ век е оформен и от тогава не е ремонтиран. Средства за обновяването му са около 60 000 лева“, каза също Ангелов. Кметът на село Оборище уточни, че освен това през лятото са ремонтирани няколко улици като са изкърпени дупките. „Приключихме и с ремонта на стълбището на кметството. През следващата година средствата от капиталовата програма ще бъдат насочени към благоустрояването на улици и тротоари“, допълни Ангелов. \r\nВаня НИКОЛОВА", "date": "2018.11.18", "title": "Пазарджик: Приключи ремонтът на площада в панагюрското село Оборище"}
{"url": "http://www.focus-news.net/news/2018/11/18/2591930/toni-kalushkova-upravitel-na-tsentar-za-roditeli-vav-veliko-tarnovo-nasha-otgovornost-e-da-slozhim-kray-na-strahovete-svarzani-s-razhdaneto.html", "text": "Наша отговорност е да сложим край на страховете, свързани с раждането. Това каза за  Радио „Фокус“ – Велико Търново  Тони Калушкова, управител на център за родители във Велико Търново. Тя отбеляза, че сред най-често провежданите консултации в центъра са свързаните със страх от раждането. По думи на Калушкова нагласите, свързани с очакването за ужасно преживяване за жената при раждането, са насадени от предните поколения. Тя уточни, че жените подсъзнателно се страхуват и е изключително важно да се подготвят за това, което им предстои. Друга основна тема при консултациите е свързана с кърменето. „Въпреки че много се прави по темата, има много информация за последните научни изследвания и доказателства по отношение на кърменето, все още се дават старите препоръки, които давахме навремето в „Женска консултация“ и жените са доста объркани“, обясни тя. Тони Калушкова посочи, че има и доста разминавания и по отношение отглеждането на детето, на които следва да се обърне внимание. \r\nТя заяви също, че идеята на центровете за родители е там те да се чувстват комфортно и уютно, така че да се скъси дистанцията с тях и те да бъдат предразположени да споделят. Тони Калушкова отбеляза, центърът е структуриран така, че да няма визията на лечебно заведение. „Първото нещо, което чуваме доста често е, колко е приятно и уютно, а за една бременна жена, изпълнена със страхове, както и за един бъдещ татко, е важно да попаднат в среда, която ги предразполага“, обясни Тони Калушкова. \r\nТя допълни, че предродилната подготовка е част от добрата грижа за бременните жени в много развити страни, в които има акушерски модел на грижа, ниски нива на майчина и детска смъртност, на преждевременни раждания и др. По думите й би следвало към този въпрос да се подходи отговорно и в България. \r\nМария НЕДЕВА", "date": "2018.11.18", "title": "Тони Калушкова, управител на център за родители във Велико Търново: Наша отговорност е да сложим край на страховете, свързани с раждането"}
{"url": "http://www.focus-news.net/news/2018/11/18/2591926/nimh-parviyat-snyag-padna-v-sofiya-severna-tsentralna-i-severozapadna-balgariya-10-sm-e-pokrivkata-vav-vratsa.html", "text": "В София, Северна Централна и Северозападна България падна първият сняг. Това съобщиха за  Агенция „Фокус“  от  Националния институт по метеорология и хидрология (НИМХ)  към Българската академия на науките (БАН). Най-значителна е снежната покривка във Враца - 10 см. В Монтана е 7 см, а в останалите райони - между 1 и 3 см. Сняг има и в планините.  \r\nДеница КИТАНОВА", "date": "2018.11.18", "title": "НИМХ: Първият сняг падна в София, Северна Централна и Северозападна България - 10 см е покривката във Враца"}
{"url": "http://www.focus-news.net/news/2018/11/18/2591933/futbol-belarus-se-izkachi-v-liga-c-bez-zaguba-v-grupata.html", "text": "Беларус победи при визитата си на Сан Марино с 2:0 и спечели група 2 от Лига D, изкачвайки се в Лига C за следващото издание на турнира – „Лига на нациите“. Така Беларус завърши без нито една загуба в групата с 14 точки, а освен това получава шанс да се бори за класиране на Евро 2020, ако не успее да си спечели място през редовните квалификации. \r\nЛюксембург завършва на второ място в крайното класиране с 10 точки. Молдовците са трети с 9. На последната четвърта позиция остана Сан Марино без нито една спечелена точка.", "date": "2018.11.18", "title": "Футбол: Беларус се изкачи в Лига \"C\" без загуба в групата"}
{"url": "http://www.focus-news.net/news/2018/11/18/2591931/1-tv-makedoniya-provede-se-mnogohilyaden-protest-v-skopie-s-iskane-na-ostavka-na-pravitelstvoto.html", "text": "След дълга пауза пред парламента на Република Македония, тази вечер се проведе протест срещу споразумението от Преспа и конституционните изменения, съобщава македонският телевизионен канал  . \r\nИнициатор на протеста беше движението \"Македония бойкотира‘, начело с Тодор Петров, Янко Бачев и Филип Петровски. Протестът беше обявен за масов, а освен граждани от Скопие беше обявено, че гражданите от други градове в Македония ще пристигнат с организиран транспорт. \r\nЕдин от говорителите Тодор Петров призова за оставката на правителството. Второто искане е разпускането на парламента, третото искане е предсрочни парламентарни избори и служебно правителство. Петров каза, че вече са подали съдебни искове срещу премиера Заев и министърът на външните работи Николай Димитров, както и срещу всички 80 народни представители, които гласуваха за конституционните промени. Той също така настоява за незабавно спиране на конституционните промени в парламента, в противен случай той обяви блокирането на пътищата в градовете.  Юлиян Марков", "date": "2018.11.18", "title": "„1 ТВ“ (Македония): Проведе се многохиляден протест в Скопие с искане на оставка на правителството"}
{"url": "http://www.focus-news.net/news/2018/11/18/2591927/a1-on-makedoniya-liderat-na-svetovniya-makedonski-kongres-prizova-za-blokirane-na-krastovishta-i-stachki-iz-tsyala-makedoniya.html", "text": "Лидерът на Световния македонски конгрес Тодор Петров на митинга в Скопие призова за блокиране на кръстовища и стачки из цяла Македония, съобщава македонският портал  A1 On . \r\nТодор Петров настоява за падане на сегашната власт и заяви, че организацията му е подала съдебни искове срещу премиера Зоран Заев, министърът на външните работи Никола Димитров и всичките 80 депутати, гласували за конституционните промени. \r\n„Искаме анулиране на избора на Талат Джафери за председател на македонския парламент и амнистия на участниците в събитията от 27 април 2017 година. \r\nТой призова депутатите на опозицията да не бъдат статисти в парламента, за бившия премиер Никола Груевски заяви, че е жертва на политическо преследване.  Юлиян Марков", "date": "2018.11.18", "title": "А1 Оn (Македония): Лидерът на Световния македонски конгрес призова за блокиране на кръстовища и стачки из цяла Македония"}
{"url": "http://www.focus-news.net/news/2018/11/18/2591932/gd-granichna-politsiya-trafikat-na-tovarni-avtomobili-na-gkpp-kapitan-andreevo-dunav-most-ruse-i-dunav-most-vidin-e-intenziven-na-izhod-a-na-gkpp-kulata-i-v-dvete-posoki.html", "text": "Трафикът на товарни автомобили на ГКПП \"Кулата\" на българо-гръцката граница е интензивен и в двете посоки, а на ГКПП \"Капитан Андреево\" на българо-турската, ГКПП \"Дунав мост-Русе\" и ГКПП \"Дунав мост-Видин\" на българо-румънската граница - на изход от страната, по данни към 22.00 часа. Това съобщиха от пресцентъра на  Главна дирекция (ГД) \"Гранична полиция\" . \r\nНа българо-сръбската и българо-македонската граница трафикът е нормален на всички контролно-пропускателни пунктове.", "date": "2018.11.18", "title": "ГД \"Гранична полиция\": Трафикът на товарни автомобили на ГКПП \"Капитан Андреево\", \"Дунав мост-Русе\" и \"Дунав мост-Видин е интензивен на изход, а на ГКПП \"Кулата\" - и в двете посоки"}
{"url": "http://www.focus-news.net/news/2018/11/18/2591637/kathimerini-sblasatsi-mezhdu-politsiya-i-anarhisti-v-tsentara-na-atina.html", "text": "Анархистите са се барикадирали в сградата на атинската Политехника и хвърлят камъни и бомбички по полицаите, други издигат барикади па улиците на столицата. Полицията отговаря с пожарогасители, информира електронната версия на гръцкия  „Kathimerini“ .   \r\nТвърди се, че тези анархисти не са участвали в мирно шествие, с което бе отбелязана 45-тата годишнина от студентския бунт срещу военния режим в Гърция. Други анархисти обаче, които не са се включвали в него, са нападнали полицаите с камъни, дървени прътове и пожарогасители в района на метростанция „Ампелокипи“, срещу централната сграда на полицията в Атина.  Задържани са 8 души и още двама край Политехническия университет, съобщават от полицията.   \r\nШествието официално е завършило пред американското посолство, където демонстрантите са изгорили американското знаме.  СИРИЗА е участвала в него.  \r\nСблъсъците около Политехниката са продължили до късно през нощта. Полицията е разпръсквала участниците с водни струи. Ивелина Ватова", "date": "2018.11.18", "title": "Kathimerini: Сблъсъци между полиция и анархисти в центъра на Атина"}
{"url": "http://www.focus-news.net/news/2018/11/18/2591634/predstoyashti-sabitiya-v-stranata-za-18-noemvri-agentsiya-fokus.html", "text": "От 10.00 до 18.00 часа в Универсална спортна зала „Триадица“ ще се проведе VІI международен турнир по карате за купа „Ронин“.  \r\n*** \r\nОт 11.00 часа на пл. „Народно събрание“ ще се проведе протест за оставката на правителството. От 13.00 часа ще тръгне шествие, което ще премине от пл. „Народно събрание“, бул. Цар Освободител“, пл. „Независимост“, бул. „Княз Ал. Дондуков“, бул. „Васил Левски“, бул. „Цар Освободител“ до пл. Орлов мост до езерото Ариана. Протестът ще продължи до 16.30 часа. Затруднения на движението ще има по време на шествието по посочения маршрут. \r\n*** \r\nОт 11.00 часа в храм-паметника „Св. Александър Невски“ ще бъде отслужена панахида за жертвите на пътнотранспортни произшествия ще бъде отслужена в храм-паметника „Св. Александър Невски“. \r\n*** \r\nОт 13.00 часа в парк „Княжеска градина“ ще се проведе митинг протест и шествие  - молитва „За свободата на вероизповеданието“. Шествието ще започне в 14.30 часа с маршрут - парк „Княжеска градина“, ул. „Гурко“, ул. „Г. С. Раковски“, престой пред сградата на ЕК - 10-15 минути, бул. „Патриарх Евтимий“, парково пространство НДК. Очкава се да приключи в 16.00 часа. \r\n*** \r\nОт 15.00 до 22.00 часа на пл. „Княз Александър I Батенберг“  ще се проведе общ национален протест и авто-шествие „Смяна на системата“. Организатор е Граждански форум „Промяна“.  \r\n*** \r\nОт 19.30 часа в Сатиричният театър „Алеко Константинов” ще се състои премиера на пиесата „Островът“.  \r\n*** \r\nВ 11.00 часа в парк „Бачиново“ ще се проведе национален университетски шампионат по лекоатлетически крос.  \r\n*** \r\nВ 12.00 часа пред паркинга на „Метро“ е организиран протест срещу високите цени на горивата. \r\n*** \r\nОт 13.00 часа от паркинга на търговския обект на ул. \"Атанас Москов\" към Общината ще тръгне автошествие, а от 14.00 часа пред сграда на общината ще се проведе протест.  \r\n*** \r\nОт 09.00 часа в храм „Св. Троица“, Негово преосвещенство Константийският епископ Яков ще оглави архиерейска света Литургия.  \r\n*** \r\nОт 10.00 часа от стадиона във Велинград ще започне протест срещу високите цени на горивата. \r\n*** \r\nВ 10.00 часа в Градската концертна зала на Общината ще се състои  Форум по пътна безопасност по повод Световния ден за възпоменание на жертвите от ПТП. Събитието се организира от ПП ГЕРБ – Враца.  \r\n*** \r\nОт 10.30 часа пред храм „Света Троица“ ще бъде отслужена панихида в памет на жертвите от пътнотранспортни произшествия. \r\n*** \r\nОт 11.00 часа в Държавен куклен театър „Дора Габе“  ще се играе спектакълът „Забързаната приказка“.  \r\n*** \r\nОт 13.30 часа пред сградата на администрацията ще се проведе протест. В 12.00 часа е предвидено автошествие.  \r\n*** \r\nОт 14.00 часа  в Общински младежки дом ще се проведе конференция по проект „Структурен диалог: Говори Северозападът“. \r\n*** \r\nОт 9.00 часа от „Битака“ на Стадиона в Пазарджик ще започне протест срещу високите цени на горивата.  \r\n*** \r\nОт 14.00 часа от чешмата при ДЗС в Панагюрище ще започне протест срещу високите цени на горивата.  \r\n*** \r\nОт 13.00 часа жители на община Петрич организират пореден протест срещу социалната несправедливост в България. Очаква се протестиращите да се съберат на паркинга при болницата, а след това отново се планува да бъде и ГКПП „Кулата“. \r\n*** \r\nОт 09.00 часа в митрополитския храм „Св.вмчца Марина”, Негово преосвещенство Знеполският епископ Арсений ще оглави архиерейска света Литургия.  \r\nОт 11.00 часа ще бъде отслужена заупокойна молитва в памет на всички загинали по пътищата на България. \r\n*** \r\nОт 09.30 часа ще тръгне протестно шествие по маршрут: бул. „България“ – бул. „Васил Априлов“ – бул. „Шести септември“ – бул. „Източен“ – бул. „Христо Ботев“ – кръговото на Централна гара – ул. „Иван Вазов“. \r\n*** \r\nВ 12.00 часа на второкласен път-19 преди Разлог ще се проведе протестно шествие срещу „социалното убийство на България“.  \r\n*** \r\nВ 15.30 часа в града ще се проведе протестно шествие – митинг срещу промените в проектозакона за вероизповеданията. Шествието ще тръгне от Паметника на Альоша по ул. „Александровска“ и ще приключи с митинг на Паметника на свободата. \r\n*** \r\nОт 10.00 часа в с. Дълбоки ще се състои празник на тиквата.  \r\n*** \r\nОт 11.00 часа в Кукления театър ще се играе спектакъла „Алиса в страната на чудесата“ по Луис Карол.  \r\n*** \r\nОт 09.30 часа в храм „Св. Николай\", Негово преосвещенство Белоградчишкия епископ Поликарп - викарий на Софийския митрополит ще оглави архиерейска света Литургия.", "date": "2018.11.18", "title": "Предстоящи събития в страната за 18 ноември (Агенция „Фокус“)"}
{"url": "http://www.focus-news.net/news/2018/11/18/2591635/srpski-telegraf-sarbiya-lavrov-zapadat-iska-da-prevarne-balkanite-v-opora-sreshtu-rusiya.html", "text": "„Създава се впечатление, че Западът не си научи уроците от „украинската трагедия“ и упорито се опитва да превърне Балканите още една военна опора срещу Русия“, твърди руският външен министър Сергей Лавров. Това е казал в интервю за белградския вестник  „Српски телеграф“ . \r\nНа страните от балканския регион „упорито им се внушава да направят избор „или сте с Москва, или сте с Вашингтон“ . \r\nЛавров смята, че срещу Белград се упражнява сериозен натиск, за да се откаже от „взаимното сработване с Москва“, но и отбелязва, че „сърбите храбро се противопоставят на това“, заради което Русия ги цени много.  „Москва високо оценява независимата многовекторна външна политика на Сърбия, когато става дума за ключови интереси на народа“, е мнението на руския дипломат № 1. \r\nКогато говори за Косово, той е категоричен: „Нашата позиция за Косово е известна. Тя се основава на международното право, на Резолюция 1244 на Съвета за сигурност на ООН. На сръбските си приятели постоянно оказваме всеобхватна помощ как да поддържат легитимните интереси на Сърбия на двустранно ниво и в международните организации“, пояснява той и казва, че ако Белград сметне, че за Сърбия е приемливо някое друго решение, Москва ще се подготви конструктивно да го разгледа.   \r\nКоментирайки предстоящата среща на президентите на Русия и Сърбия в Белград, той отбелязва, че на нея Владимир Путин и Александър Вучич ще обсъдят широк кръг от въпроси. Двете държави са постигнали ново ниво на стратегическо партньорство. \r\nЛавров не пропуска да отбележи, че двата народа имат и „общи културни и духовни корени“. От особена важност е и близостта на двете православни църкви, руската и сръбската,завършва интервюто си за белградския вестник руският външен министър Сергей Лавров.   Ивелина Ватова", "date": "2018.11.18", "title": "„Српски телеграф“ (Сърбия): Лавров: Западът иска да превърне Балканите в опора срещу Русия"}
{"url": "http://www.focus-news.net/news/2018/11/18/2591639/izvestiya-poroshenko-blagodari-na-tramp-i-pompeo-za-nadezhdnoto-ramo.html", "text": "Президентът на Украйна Петро Порошенко е благодарил в събота на американския си колега Доналд Тръмп и на държавния секретар Майк Помпео за подкрепата, която оказват на неговата държава. За това пише вестник  „Известия“ . Това изявление той е направил след като се поднови работата на украинско-американската комисия за стратегическо партньорство.   \r\n«Благодарен съм на президента Доналд Тръмп, на държавния секретар Помпео и на всички американски приятели за надеждното рамо, с което ни подкрепят и непоколебимата солидарност с Украйна!“, пише на страницата му във Фейсбук.  \r\nПо думите му, «никога в историята » отношенията между двете страни не са били толкова «здрави, плодотворни и многообещаващи ».  \r\nПорошенко е добавил и това, че е заложена надеждна основа за засилване на успешно сътрудничество между Украйна и САЩ в сферата на политическата сигурност, отбраната, инвестиционно-икономическия и енергийния сектор.  \r\nПреди това САЩ са обещали на Украйна да й помогнат в борбата с „руската агресия“ и за газопровода „Северен поток 2“. Ивелина Ватова", "date": "2018.11.18", "title": "„Известия“: Порошенко благодари на Тръмп и Помпео за „надеждното рамо“"}
{"url": "http://www.focus-news.net/news/2018/11/18/2591640/the-guardian-edin-ubit-i-stotitsi-raneni-vav-frenskite-protesti-sreshtu-makron.html", "text": "Един участник в протестите в събота е убит, повече от сто човека са ранени – това е трагичният резултат от националната вълна на мирни протести срещу политиките на Макрон, съобщава  The Guardian . \r\nДемонстрантите от движението, което спонтанно се роди в социалните мрежи и се нарече „жълти жилетки“, имаха намерение да покажат гнева си заради растящите цени на горивата.   \r\nВ цялата страна от рано сутринта се събираха желаещи да участват в протеста, край Пон-дьо- Бовоасен в юго-източния регион на Савоя един човек бе убит. Местният префект Луи Ложие твърди, че жена возела едно от децата си на лекар, на кръстовище я спрели протестиращите, но връхлетяла на 63-годишна жена, след като участниците в събитието започнали да блъскат по покрива на колата й.   \r\nВ цяла Франция има 106 души ранени, петима са сериозно. Според полицията повече от инцидентите са причинени от шофьори, които се сблъскват с демонстрантите, докато се опитват да се измъкнат от навалицата.   \r\nДвижението на жълтите жилетки се създаде с цел да се призоват хората на протест срещу растящите цени на горивата. До събота на обед  по данни ан полицията е имало около 244,000 души и 2,000 демонстрации в страната, а също и в Корсика, арестувани са 52 души  \r\nПолицията използвала сълзотворен газ, за да спре колите, идващи от тунела под Мон Блан, който свързва Франция с Италия, а демонстрантите изцяло са били блокирали  моста „Пон дьо Норманди“ на река Сена, свързващ Навр с Онфльор. С настъпването на нощта дузини полицаи са били пренасочени към центъра на Париж, тъй като протестиращите били в близост до Елисейския дворец.    \r\nПубличното недоволство обвини президента Макрон, че е много далеч от проблемите на обикновените хора, разкри задълбочаващата се криза на доверие в центристкото управление. \r\n“Имаме нужда от реформи, но не за сметка на джобовете на хората. Всички купувахме дизелови возила, защото ни казваха, че са добри, сега ни наказват, защото твърдят, че дизелът е лошо нещо“, казва един собственик на строителна компания.   \r\n„От нас се очаква да плащаме 30 на сто повече за гориво, но ако аз кажа на моите клиенти, че трябва да плащат 30 на сто повече, те ще ми се присмеят и ще решат, че се шегувам. Стига толкова“, твърди друг участник в бунта на жълтите жилетки.   \r\nФренското правителство е предложило финансова подкрепа за шофьори, които искат да заменят старите си модели за по-нови, но критиците твърдят, че това не е достатъчно. Според проучване на общественото мнение за Le Figaro  73%  подкрепят „жълтите жилетки“ и техните действия, а  70% искат правителството да спре покачването на цените на горивата. Ивелина Ватова", "date": "2018.11.18", "title": "The Guardian: Един убит и стотици ранени във френските протести срещу Макрон"}
{"url": "http://www.focus-news.net/news/2018/11/18/2591633/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Ситуацията в Израел след постигнатото примирие с „Хамас“, интересите на Китай и Русия на Корейския полуостров, новият съдебен иск на САЩ срещу основателя на „Уикилийкс“ Джулиан Асандж и политиката на Анкара в контролираните от турските военни зони в Сирия са част от основните теми, върху които акцентират световните печатни издания. \r\n***  Информацията, че срещата между министър-председателя на Израел Бенямин Нетаняху и министъра на образованието Нафтали Бенет завърши с решение за провеждане на предсрочни парламентарни избори в страната, се оказа неточна, съобщава вестник  The Jerusalem Post . \r\nПартията на премиера на Израел Бенямин Нетаняху – „Ликуд“, опроверга информацията, че министър-председателят е дал съгласието си за провеждане на предсрочни парламентарни избори в страната. Говорител на партията заяви, че Нетаняху се е срещнал с министъра на образованието Нафтали Бенет в петък, след като правителството остана с тънко мнозинство в парламента след оставката на ключовия коалиционен партньор в лицето на военния министър Авигдор Либерман и партията „Наш дом Израел“. „Премиерът заяви пред министър Бенет, че слуховете за насрочването на избори не са верни“, подчерта говорителят на „Ликуд“.  \r\nВ сряда министърът на отбраната на Израел Авигдор Либерман подаде от оставка от поста си след среща на партията „Наш Дом Израел“ в парламента.  „Наистина съм тук, за да обявя оставката си като министър на отбраната“, заяви Либерман на пресконференция веднага след заседанието на партията, лидер на която е той самият. \r\n„Опитах се да остана верен член на кабинета и да дам гласност на друга гледна точка, дори и на висока електорална и политическа цена“,  заяви тогава вече бившият военен министър. Но постигнатото във вторник примирие с „Хамас“ „не може да бъде интерпретирано по никакъв друг начин, освен като предаване пред терора. Това ще навреди много на сигурността ни в дългосрочен план“, допълни Либерман.  \r\nИзданието отбелязва, че политическата битка за Министерството на отбраната вече е започнала, след като министърът на образованието Нафтали Бенет (Лидер на „Еврейски Дом“ (Баийт Йехуди) – религиозна дясна партия – бел. р.) и няколко министри от „Ликуд“ (дясна ционистка – бел.р. ) се обявиха за законни наследници на Либерман. \r\nНетаняху предпочете провеждане на предсрочни избори, за да запази мнозинството на коалицията. \r\nРешението на Либерман дойде по-малко от 24 часа, след като кабинетът одобри примирието в Ивицата Газа, договорено с посредничеството на Египет. Докато от кабинета на премиера заявиха, че министрите единодушно са се съгласили с решението, четирима негови членове обявиха, че са срещу споразумението – Либерман,министърът по въпросите за Ерусалим и защитата на околната среда Зеев Елкин („Ликуд“), министърът на образованието Нафтали Бенет („Еврейски дом“)и министърът на правосъдието Айелет Шакед („Еврейски дом“). \r\n„Изявлението за предполагаемата подкрепа на министъра на отбраната Авигдор Либерман за спирането на атаките по Ивицата Газа са фалшиви новини“, съобщиха от канцеларията на бившия военен министър. „Позицията на министъра на отбраната е последователна и той не я е променил“. \r\nСедмици по-рано по време на среща на „Наш Дом Израел“ Либерман призова за по-твърд поход към „Хамас“, отбелязва още изданието. „Няма път към споразумение с „Хамас““, заяви той. „Няма да възстановяваме мира и тишината в Юга без да нанасяме най-тежките удари, на които сме способни“. \r\n***  Западът не би искал засилване на позициите на Русия и Китай на Корейския полуостров и затова бави подписването на декларация за прекратяване на формално незавършилата война. Ако лидерът на Пхенян Ким Чен-ун продължи да играе същата дипломатическа война, то мирният договор на полуострова ще доведе до по-сериозно последствия, отколкото се очаква. В Москва и Пекин биха се радвали от подобно развитие на ситуацията, коментират в редакцията на електронното издание на японското списание  The Diplomat . \r\nНе е тайна, че нито Русия, нито Китай, няма да се откажат от по-голямо влияние на Корейския полуостров. Говорейки пред Общото събрание на ООН, президентът на Южна Корея Мун Дже-ин заяви, че „прекратяването на Корейската война е неотложна задача. Това е път, който трябва да извървим, за да се придвижим към мир“. На следващия ден това изявление бе повторено от китайския външен министър Ван И, когато представяше китайската „декларация за прекратяване на войната“. На същата среща министърът на външните работи на Руската федерация Сергей Лавров напомни за необходимостта от приемането на нова резолюция на Съвета за сигурност на ООН, насочена към поддържането на мира на Корейския полуостров. Официално декларираните мотиви на двете страни са еднакви: да убедят Северна Корея да се ангажира с траен мир на полуострова. Но какво стои зад демонстративния интерес на Китай и Русия от официалното прекратяване на Корейската война? \r\nДекларацията за прекратяване на войната ще промени безвъзвратно правната рамка, гарантираща сигурността на полуострова. Тя ще премахне необходимостта от подготовката на нови и нови резолюции на ООН за поддържане на военното примирие. Подобен резултат ще бъде от полза за Китай и Русия, но ще усложни ситуацията за други регионални играчи. В крайна сметка това мирният договор ще унищожи необратимо правното основание за съществуването на многонационално командване на ООН в Южна Корея и Япония, и ще наложи непрекъснати обсъждания в Съвета за сигурност на ООН за всяка евентуална севернокорейска агресия. Въпреки че САЩ и техните съюзници несъмнено ще се опитат да отслабят до минимум тези последици от декларацията, Китай и Русия ще имат шанс да намалят броя на играчите в региона, да подкопаят санкционния режим и да си възвърнат контрола върху онова, което се случва на Корейския полуостров изключително чрез Съвета за сигурност на ООН. \r\nОт гледна точка на Южна Корея и САЩ декларацията за прекратяване на войната не е насочена към изоставяне на условията на примирие и подкопаване на резолюциите на Съвета за сигурност на ООН, но дава възможност на другите да постигнат това. Резолюции 82, 83 и 84 на Съвета за сигурност са издадени в контекста на „въоръжената агресия\" на Северна Корея, а декларацията за края на войната фактически създава условията за такава. Освен това е съмнително, че декларацията за прекратяване на войната може да осигури „мирно уреждане на конфликта на политическо равнище\", което би надхвърлило клаузите за мирното споразумение. В резултат ще се стигне до две непредвидени последици, които китайското и руското правителство със сигурност ще приветстват: (1) унищожаването на правното основание за съществуването на командването на ООН и (2) премахването на правомощията на пълномощните органи за реакция при провокация от страна на Северна Корея. \r\n*** Министерството на правосъдието на САЩ се подготвя да обвини основателя на сайта „Уикилийкс“, публикувал секретни документи,  Джулиан Асанж. Това съобщава   The Wall Street Journal .  \r\nСпоред изданието представители на Министерството на правосъдието се надяват, че процесът на създателя на разобличаващия сайт ще може да се осъществи в американски съд. \r\nТрябва да се отбележи, че през последните няколко години прокурорите обсъждат обвиненията, които биха могли да доведат до процес срещу Асандж и сега са готови да го направят. Вероятно ще бъде обвинен за шпионаж. \r\nАдвокатът на Асандж, Бари Полак, цитиран от вестника, заяви, че няма информация за работата на прокурорите. \"Ние нямаме никаква информация от властите, че може да започне наказателен процес във връзка с моя довереник\", каза адвокатът. \"Преследването  на човек за публикуване на истинска информация може да стане ужасяващ и опасен прецедент\". \r\nОт 2012 година Джулиан Асандж се намира в еквадорското посолство в Лондон, където се укри за да избегне арест по дело за сексуално посегателство, образувано срещу него в Швеция. Британските власти не са отменили заповедта си за арест въпреки, че обвиненията срещу него в Швеция са отпаднали поради давност. Австралиецът се опасява, че веднъж арестуван от британските власти ще бъде екстрадиран в САЩ. \r\n***  Министерството на националното образование на Турция изпраща 3,6 млн. учебници за училищата в северната част на Сирия, съобщава вестник  Daily Sabah , като се позовава на официално изявление от ведомството в Анкара. \r\n„Отстоявайки ролята си на основна страна, помагаща на сирийците да изградят бъдещето си в регионите, освободени от терора, Турция предаде учебници, отпечатани за училищата в Сирия“, подчертаха от редакцията на изданието.  \r\nУчебниците са доставени в логистичен център, ръководен от турското звено за управление при бедствия и аварии (AFAD) в Чобан Баик, малък град в провинция Алепо. Около 360 000 ученици от началните, основните и средните училища ще използват учебниците по арабски и английски език, математика, физика и химия. Пособията ще бъдат изпратени в училища в районите, в които турската армия проведе две военни операции срещу свързаните според Анкара с „Работническа партия на Кюрдистан“ (ПКК) „Отряди за народна самоотбрана“ (YPG) – „Щита на Ефрат“ и „Маслинова клонка“.  \r\nТурция възстановява инфраструктурните, здравни и образователни институции на в освободените според изданието райони. Подчертава се, че в резултат на двете операции на турската армия десетки хиляди сирийци са се завърнали по домовете си. \r\n***  Министър-председателят на Япония Шиндзо Абе увери руския държавен глава Владимир Путин, че Токио няма да допусне разполагането на американски части на Южните Курили, чиито суверенитет е оспорван от двете страни, в случай че Москва реши да ги предаде на Япония, отбелязва електронното издание на китайския вестник  The South China Morning Post . \r\nЯпонският премиер Шинц Абе, който се стреми да разреши ред, който е преследвал връзките си с Москва още от Втората световна война, заяви пред руския президент Владимир Путин, че САЩ няма да поставят войски на спорните острови, ако бъдат предадени на Япония. в петък. \r\nС цел да затвърди дипломатическото си наследство и да подобри връзките си с Русия, за да се противопостави на нарастващото влияние на Китай, Абе се ангажира да уреди спора за четирите острова в Западния Тихи океан, които в края на Втората световна война са под контрола на съветските войски.  \r\nВсяко споразумение, включващо прехвърляне на суверенитет в Япония, ще трябва да уртежда въпроса дали ще се прилага споразумението за сигурност между Токио и Вашингтон, включително в частта за това дали САЩ ще имат право да откриват военни бази на островите.  \r\nЮжните Курили имат стратегическа стойност за Русия, защото й гарантират военноморски достъп до западната част на Тихия океан, припомнят от редакцията. Спорът за суверенитета им възпрепятства подписването на мирен договор, с който двете държави официално да прекратят състоянието на война.  Токио отдавна настоява суверенитетът на Токио над четирите острова да бъде потвърден, преди да бъде подписан мирен договор. \r\n***", "date": "2018.11.18", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/11/18/2591642/vzglyad-zashto-rusiya-po-dobre-se-spravya-ot-frantsiya-s-rasta-na-tsenite-pri-gorivata.html", "text": "Ако във Франция изправят хората пред факта, че в бъдеще бензинът само ще поскъпва, то в Русия се полагат титанични усилия те да се стабилизират. Според обещанията, дадени от властите, догодина цените на топливото ще останат в рамките на инфлацията. В момента средната цена на бензин 95 е 45 рубли за литър, пише  „Взгляд“ .   \r\nВодещият експерт от Фонда за национална енергийна сигурност Игор Юшков коментира за вестника, че цената на бензина отчасти зависи от данъците, но общоевропейската тенденция е цените на бензина и дизела да се покачват. В тях се залагат и различни екологични данъци, и други акцизи.   \r\n«Имиджът на дизеловото гориво става все по-лош, особено след последните разобличение, т. нар. дизелгейтове. Самите дизелови  двигатели  произвеждат повече газове отколкото е обявено. А това кара правителствата да налагат нови такси, от които естествено расте и цената на горивото.», коментира  Юшков. \r\nТой пояснява, че при толкова високи цени европейските власти са принудени да накарат потребителите да ползват електромобили или автомобили на газ. «В Европа допускат, че паркът ще започне да се сменя и примерно към 2040 година двигатели с вътрешно гориво няма да има.  Това е един от инструментите да се извадят коли с такива двигатели от употреба.  За всичко това плаща обикновеният потребител.», , той дава за пример Норвегия една от държавите, които не внасят, а произвеждат нефт, но и там горивото е с една от най-високите цени, именно заради различните данъци и такси. \r\nДруг проблем е свързан с производството на нефта. «Франция не е голям производител на нефт. Total, например, доставя енергоносители от Северна Африка. Тя купува и ирански нефт. Като се вземе пред вид, че собствено производство страната няма, а субсидирането е невъзможно, проблемите стават сериозни. », заключава експертът. Ивелина Ватова", "date": "2018.11.18", "title": "„Взгляд“: Защо Русия по-добре се справя от Франция с ръста на цените при горивата"}
{"url": "http://www.focus-news.net/news/2018/11/18/2591644/nezavisimaya-gazeta-ankara-mozhe-da-se-otkazhe-ot-s-400-v-polza-na-amerikanskite-peytriat.html", "text": "На 19 ноември трябва да започне официална визита на Владимир Путин в Турция. Тя обаче може да бъде помрачена от събития, които ще засегнат военно-икономическите и геополитическите интереси на Русия. За това пише в коментара си днешното издание на  „Независимая газета“ .  \r\nВсичко до тук е свързано с бойните действия между войските на Башар Асад и екстремистките групировки в Идлиб, както и с вероятността Анкара да се откаже да купува руските зенитни ракетни системи  С-400. \r\nВ момента фактически няма примирие в създадената с участието на Анкара и Москва зона за деескалация Идлиб, И никога не е съществувала. Това се потвърждава на първо място от всекидневните сводки на Центъра за помирение на враждуващите страни в Сирия, а също и от информациите на арабските и турските медии. Според турско-руския меморандум, подписан в Сочи на 17 септември 2018, в Идлиб трябваше до 15 октомври 2018 г. да се създаде демилитаризирана зона в дълбочина от 15-20 километра. Турция обаче поиска допълнително време и отложи началото на съвместното патрулиране в Идлиб с аргумента, че не може да осигури условия за безопасност.   \r\nПо всичко личи, че ситуацията никога няма да се нормализира. Според съобщенията от Сирия, бойците в Идлиб са готови още дълго да се съпротивляват на правителствените войски. Турция ще спазва неутралитет.   \r\nНо настроението на Москва може най-много да се помрачи от стъпките на Анкара, свързани с наскоро приетото решение на Турция да нормализира отношенията си със САЩ. Турски медии, приближени до управляващите, вече се коментира въпросът за замяна на руските С-400 с американски комплекси „Пейтриът“.    \r\nПодобни съобщения изглеждат неочаквани, като се има пред вид, че през декември миналата година Турция и Русия подписаха в Анкара кредитно споразумение за покупката на С-400 за два и половина милиарда долара. Почти половината от тази сума, според думите на президента Ердоган Анкара е изплатила.  И след година Анкара трябва да получи от Русия първия комплекс. Ще го получи ли обаче? \r\nВашингтон за пореден път е предупредил Анкара: «Ако вземете от Русия С-400 САЩ ще откажат да продадат на Турция изтребители-бомбардировачи пето поколение, тип F-35». Турция обаче е суверенна държава и сама взема решения какви оръжия да купува. Но от гледна точка на интеграцията в системите на НАТО е ясно, че руските комплекси са проблемни. Преговорите между Вашингтон и Анкара продължават ». При това медиите говорят за положителни тенденции в преговорите между двамата натовски съюзника за комплексите „Пейтриът“. \r\nТака, може да се очаква Анкара да приеме крайно неизгодно за Русия решение и да се откаже от С-400. Тя ще трябва да заплати неустойка по руската сделка, но това ще компенсира с лихвите за сметка на други военно-икономически и геополитически проекти със САЩ.  Ивелина Ватова", "date": "2018.11.18", "title": "„Независимая газета“: Анкара може да се откаже от С-400 в полза на американските „Пейтриът“"}
{"url": "http://www.focus-news.net/news/2018/11/18/2591646/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Един участник в протестите в събота е убит, повече от сто човека са ранени – това е трагичният резултат от националната вълна на мирни протести срещу политиките на Макрон, съобщава  The Guardian . \r\nДемонстрантите от движението, което спонтанно се роди в социалните мрежи и се нарече „жълти жилетки“, имаха намерение да покажат гнева си заради растящите цени на горивата.   \r\nВ цялата страна от рано сутринта се събираха желаещи да участват в протеста, край Пон-дьо- Бовоасен в юго-източния регион на Савоя един човек бе убит. Местният префект Луи Ложие твърди, че жена возела едно от децата си на лекар, на кръстовище я спрели протестиращите, но връхлетяла на 63-годишна жена, след като участниците в събитието започнали да блъскат по покрива на колата й.   \r\nВ цяла Франция има 106 души ранени, петима са сериозно. Според полицията повече от инцидентите са причинени от шофьори, които се сблъскват с демонстрантите, докато се опитват да се измъкнат от навалицата.   \r\nДвижението на жълтите жилетки се създаде с цел да се призоват хората на протест срещу растящите цени на горивата. До събота на обед  по данни ан полицията е имало около 244,000 души и 2,000 демонстрации в страната, а също и в Корсика, арестувани са 52 души.  \r\nПолицията използвала сълзотворен газ, за да спре колите, идващи от тунела под Мон Блан, който свързва Франция с Италия, а демонстрантите изцяло са били блокирали  моста „Пон дьо Норманди“ на река Сена, свързващ Навр с Онфльор. С настъпването на нощта дузини полицаи са били пренасочени към центъра на Париж, тъй като протестиращите били в близост до Елисейския дворец.    \r\nПубличното недоволство обвини президента Макрон, че е много далеч от проблемите на обикновените хора, разкри задълбочаващата се криза на доверие в центристкото управление. \r\n“Имаме нужда от реформи, но не за сметка на джобовете на хората. Всички купувахме дизелови возила, защото ни казваха, че са добри, сега ни наказват, защото твърдят, че дизелът е лошо нещо“, казва един собственик на строителна компания.   \r\n„От нас се очаква да плащаме 30 на сто повече за гориво, но ако аз кажа на моите клиенти, че трябва да плащат 30 на сто повече, те ще ми се присмеят и ще решат, че се шегувам. Стига толкова“, твърди друг участник в бунта на жълтите жилетки.   \r\nФренското правителство е предложило финансова подкрепа за шофьори, които искат да заменят старите си модели за по-нови, но критиците твърдят, че това не е достатъчно. Според проучване на общественото мнение за Le Figaro  73%  подкрепят „жълтите жилетки“ и техните действия, а  70% искат правителството да спре покачването на цените на горивата.   \r\n***  Висши консерватори преговарят с опозиционните депутати за „план на отхвърляне“ на Брекзит, като вярват, че сделката на Тереза Мей няма да мине в Камарата на общините, за това пише  The Telegraph .  \r\nВлиятелни бивши министри чертаят планове да предложат на Долната камара в британския парламент норвежкия модел на договаряне с ЕС. И това се случва в дни, изпълнени с емоции, след очаквано поражение на плана на премиера. \r\nПарламентаристите твърдят, че тяхното предложение, което вероятно ще бъде обект на свирепи критики от страна на поддръжниците на Брекзит, е единственото, което може да спечели подкрепа на мнозинството при гласуването в този горчиво разединен парламент.  Те вярват, че то ще привлече подкрепата поне на 70 на сто от лейбъристките бунтовници, ако те не успеят да наложат със сила втори референдум или обявят недоверие към премиера. \r\n*** Надин Дорис, депутат-привърженик на Брекзит, твърди, че консерваторите могат да обявят вот на недоверие за Тереза Мей в понеделник, пише  The Sunday Express . \r\nСпоред нея \"90 процента \" от партията не желаят този премиер да ръководи страната.   \r\nПоне 22-ма депутати са изпратили писмо на недоверие към Тереза Мей до сър Грейъм Брейди, председател на Комитет 1922. Според други данни писмата са дори повече. Привържениците на Брекзит в партията се обявиха срещу Мей когато тя разкри, че правителството се е съгласило да подпише  оставането на Великобритания в митническия съюз и общия пазар, ако няма решение как да се заобиколи твърдата граница в Северна Ирландия.  \r\nНадин Дорис се присъединява към намерението на колегите си депутати Джейкъб Рийс-Мог и Марк Франсоа да помолят г-жа Мей да отстъпи и да позволи на консерватор, който подкрепя излизането на страната от ЕС, да поеме поводите на преговорите.   \r\nСамо сър Грейъм знае колко е точният брой на писмата за вот на недоверие, но е ясно, че съобщение за бъдещето на Тереза Мей ще има чак в понеделник, най-рано.  \r\nКонсерваторите са в „много тъжно положение“, но в същото време депутатите им не се чувстват достатъчно уверени, че  да оставят Тереза Мей на позицията, на която е в момента, и да рискуват общи избори в следващите месеци.", "date": "2018.11.18", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/11/18/2591641/reaktsii-sled-ostavkata-na-valeri-simeonov-obzor.html", "text": "Подадената оставка на вицепремиера в кабинета „Борисов“ 3 Валери Симеонов очаквано предизвика множество реакции и коментари. Оставката бе подадена след 26 дни на протести от страна на майките на деца с увреждания. Искането им бе породено след негово изказване от 19 октомври. Тогава той заяви: „Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях“. Още в петък, след като Симеонов подаде оставката си, министър-председателят Бойко Борисов я прие.  \r\nНа пресконференция  майките на деца с увреждания  заявиха, че протестът им ще продължи докато не се гласува оставката на Симеонов в Народното събрание, а палатковият лагер зад парламента остава до приемане на законодателните промени, за които настояват. \r\nЗам.-председателите на  ГЕРБ  Йорданка Фандъкова и Цветан Цветанов коментираха, че не са изненадани от решението на Симеонов. По думите на Цветанов коалиционното споразумение не се променя. „Убеден съм, че това, което ще продължим да правим, е да изпълним ангажимента си към майките на деца с увреждания“, обясни той. Според него този акт ще успокои обстановката. Фандъкова обърна внимание да не се забравя, че ситуацията е предизборна и доста политически сили се възползват от всяко недоволство. „Оставката е едно очаквано и добро решение, което да позволи да продължи промяната в законодателството за децата с увреждания, защото това е най-важното. Майките и всички близки очакват по-скоро да се приемат законите, за да се позволи грижата за децата и техният живот да бъдат облекчени. Има заложени средства в бюджета“, коментира тя. \r\nРеакции във връзка с оставката на Валери Симеонов имаше и от неговите партньори в малката коалиция. Лидерът на  ВМРО  Красимир Каракачанов, уточни, че Симеонов ясно е изразил мотивите за взетото решение, а именно, че не желае правителството да бъде атакувано заради него. Каракачанов поясни, че Валери Симеонов се връща в парламента „От тримата лидери на коалицията единият беше в парламента, сега двама ще са в парламента, надявам се това да стабилизира и засили работата на парламентарната група. Не сме обсъждали промени в ръководството ѝ\", коментира той. Красимир Каракачанов допълни, че ще се изчака Симеонов да предложи някой, който да заеме неговия пост. \r\nЛидерът на  „Атака“  Волен Сидеров съобщи, че оставката не е била съгласувана с него. Той посочи, че тя е закъсняла на фона на натрупано възмущение от заинатяване. „Защото това беше на инат да стоиш на власт“, заяви Сидеров. Той отправи критика към ГЕРБ, тъй като според него има непоследователност в ръководството на партията относно оставката. „Преди няколко дни – „Валери Симеонов ще счупи управлението, ако излезе“. А днес чувам Цветан Цветанов да казва, че нищо няма да се счупи, даже ще се заздрави. Кое е вярно?“, попита Сидеров. Лидерът на „Атака“ обясни, че ГЕРБ са сгрешили, като не са го послушали още преди месеци, когато е настоявал за оставката на Симеонов. \r\nОпозицията също не пропусна да коментира ситуацията. Председателят на  БСП  Корнелия Нинова обясни, че голямата победа на майките на деца с увреждания не е оставката на Валери Симеонов, а събудената гражданска енергия. Оставката беше задължителна, но е закъсняла, подадена под натиск и неискрена и тя няма как да промени нещата – протестите не са за една или друга личност, а за политики, които управляващите не искат да променят“, заяви още Нинова. Тя посочи, че според нея голяма победа е, че чувството на справедливост е надделяло над страха и апатията. \r\nПредседателят на ПГ на  ДПС  Мустафа Карадайъ определи оставката на Валери Симеонов така: „задължителна, закъсняла и не решава нито един проблем“. Според Карадайъ ситуацията в страната е тревожна, а бедността и несигурността подхранват омразата и агресията. „Време е за съгласие и воля, време е за реализиране на програма за ускорено развитие на страната\", допълни той.  \r\nСпоред  политолога Първан Симеонов  решението за оставката на вицепремиера е изчакало изтощаването на протестите на майките на деца с увреждания. „Валери Симеонов си беше поставил за цел, ако предприема нещо, да го прави след като протестите утихнат, за да не изглежда като направено под натиск. Донякъде успява в това начинание, защото този на майките отмина своя пик. Другите протести го захлупиха“, каза още политологът и посочи, че Валери Симеонов е изчакал, за да може да запази достойнството си. Той каза още, че протестите на майките на деца с увреждания и опозицията, фиксирайки недоволството върху една личност, направили услуга на премиера Бойко Борисов, който задоволил всички претенции с премахването на един човек.  \r\nПо-късно през деня Волен Сидеров поиска  оставката и на вицепремиера Красимир Каракачанов . От профила си във „Фейсбук“ той заяви: „Давам дискретното предложение Каракачанов също да подаде оставка и да започнем на чисто“. Според Сидеров и Каракачанов и Симеонов „не са издържали теста“. „Какво значи на чисто - да поставим приоритети и да видим дали можем да ги постигнем. Защото да се въртиш във властта само заради гъдела, това е перверзия. Българският народ изтърпя достатъчно и затова им предлагам да се съберем и да обсъдим подобен въпрос\", заяви Сидеров. \"Това не е ултиматум. Това е приятелско предложение, което да го върне към разума. Защото смятам, че те и двамата изгубиха връзката с реалността. Правих вече няколко предупреждения - защото се занимаваме с лифтове, дискотеки, а не със стандарта на живот. Ако ме послушат - добре, ако ли не - зле за тях\", допълни той.", "date": "2018.11.18", "title": "Реакции след оставката на Валери Симеонов (ОБЗОР)"}
{"url": "http://www.focus-news.net/news/2018/11/18/2591647/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Ако във Франция изправят хората пред факта, че в бъдеще бензинът само ще поскъпва, то в Русия се полагат титанични усилия те да се стабилизират. Според обещанията, дадени от властите, догодина цените на топливото ще останат в рамките на инфлацията. В момента средната цена на бензин 95 е 45 рубли за литър, пише  „Взгляд“ .   \r\nВодещият експерт от Фонда за национална енергийна сигурност Игор Юшков коментира за вестника, че цената на бензина отчасти зависи от данъците, но общоевропейската тенденция е цените на бензина и дизела да се покачват. В тях се залагат и различни екологични данъци, и други акцизи.   \r\n«Имиджът на дизеловото гориво става все по-лош, особено след последните разобличение, т. нар. дизелгейтове. Самите дизелови  двигатели  произвеждат повече газове отколкото е обявено. А това кара правителствата да налагат нови такси, от които естествено расте и цената на горивото.», коментира  Юшков. \r\nТой пояснява, че при толкова високи цени европейските власти са принудени да накарат потребителите да ползват електромобили или автомобили на газ. «В Европа допускат, че паркът ще започне да се сменя и примерно към 2040 година двигатели с вътрешно гориво няма да има.  Това е един от инструментите да се извадят коли с такива двигатели от употреба.  За всичко това плаща обикновеният потребител.», , той дава за пример Норвегия една от държавите, които не внасят, а произвеждат нефт, но и там горивото е с една от най-високите цени, именно заради различните данъци и такси. \r\nДруг проблем е свързан с производството на нефта. «Франция не е голям производител на нефт. Total, например, доставя енергоносители от Северна Африка. Тя купува и ирански нефт. Като се вземе пред вид, че собствено производство страната няма, а субсидирането е невъзможно, проблемите стават сериозни. », заключава експертът. \r\n*** На 19 ноември трябва да започне официална визита на Владимир Путин в Турция. Тя обаче може да бъде помрачена от събития, които ще засегнат военно-икономическите и геополитическите интереси на Русия. За това пише в коментара си днешното издание на  „Независимая газета“ .  \r\nВсичко до тук е свързано с бойните действия между войските на Башар Асад и екстремистките групировки в Идлиб, както и с вероятността Анкара да се откаже да купува руските зенитни ракетни системи  С-400. \r\nВ момента фактически няма примирие в създадената с участието на Анкара и Москва зона за деескалация Идлиб, И никога не е съществувала. Това се потвърждава на първо място от всекидневните сводки на Центъра за помирение на враждуващите страни в Сирия, а също и от информациите на арабските и турските медии. Според турско-руския меморандум, подписан в Сочи на 17 септември 2018, в Идлиб трябваше до 15 октомври 2018 г. да се създаде демилитаризирана зона в дълбочина от 15-20 километра. Турция обаче поиска допълнително време и отложи началото на съвместното патрулиране в Идлиб с аргумента, че не може да осигури условия за безопасност.   \r\nПо всичко личи, че ситуацията никога няма да се нормализира. Според съобщенията от Сирия, бойците в Идлиб са готови още дълго да се съпротивляват на правителствените войски. Турция ще спазва неутралитет.   \r\nНо настроението на Москва може най-много да се помрачи от стъпките на Анкара, свързани с наскоро приетото решение на Турция да нормализира отношенията си със САЩ. Турски медии, приближени до управляващите, вече се коментира въпросът за замяна на руските С-400 с американски комплекси „Пейтриът“.    \r\nПодобни съобщения изглеждат неочаквани, като се има пред вид, че през декември миналата година Турция и Русия подписаха в Анкара кредитно споразумение за покупката на С-400 за два и половина милиарда долара. Почти половината от тази сума, според думите на президента Ердоган Анкара е изплатила.  И след година Анкара трябва да получи от Русия първия комплекс. Ще го получи ли обаче? \r\nВашингтон за пореден път е предупредил Анкара: «Ако вземете от Русия С-400 САЩ ще откажат да продадат на Турция изтребители-бомбардировачи пето поколение, тип F-35». Турция обаче е суверенна държава и сама взема решения какви оръжия да купува. Но от гледна точка на интеграцията в системите на НАТО е ясно, че руските комплекси са проблемни. Преговорите между Вашингтон и Анкара продължават ». При това медиите говорят за положителни тенденции в преговорите между двамата натовски съюзника за комплексите „Пейтриът“. \r\nТака, може да се очаква Анкара да приеме крайно неизгодно за Русия решение и да се откаже от С-400. Тя ще трябва да заплати неустойка по руската сделка, но това ще компенсира с лихвите за сметка на други военно-икономически и геополитически проекти със САЩ. \r\n***  Президентът на Украйна Петро Порошенко е благодарил в събота на американския си колега Доналд Тръмп и на държавния секретар Майк Помпео за подкрепата, която оказват на неговата държава. За това пише вестник  „Известия“ . Това изявление той е направил след като се поднови работата на украинско-американската комисия за стратегическо партньорство.   \r\n«Благодарен съм на президента Доналд Тръмп, на държавния секретар Помпео и на всички американски приятели за надеждното рамо, с което ни подкрепят и непоколебимата солидарност с Украйна!“, пише на страницата му във Фейсбук.  \r\nПо думите му, «никога в историята » отношенията между двете страни не са били толкова «здрави, плодотворни и многообещаващи ».  \r\nПорошенко е добавил и това, че е заложена надеждна основа за засилване на успешно сътрудничество между Украйна и САЩ в сферата на политическата сигурност, отбраната, инвестиционно-икономическия и енергийния сектор.  \r\nПреди това САЩ са обещали на Украйна да й помогнат в борбата с „руската агресия“ и за газопровода „Северен поток 2“.", "date": "2018.11.18", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2018/11/18/2591650/gd-granichna-politsiya-intenziven-na-izhod-za-tovarni-avtomobili-e-trafikat-na-gkpp-dunav-most-vidin.html", "text": "На българо-румънската граница на ГКПП Дунав мост-Видин трафикът е интензивен на изход от товарни автомобили. Това съобщиха от пресцентъра на  ГД \"Гранична полиция\" .На българо-турската граница трафикът е интензивен на ГКПП \"Капитан Андреево\" от товарни автомобили на изход. На границите със Сърбия, Македония и Гърция трафикът е нормален на всички гранични контролно-пропускателни пунктове.", "date": "2018.11.18", "title": "ГД \"Гранична полиция\": Интензивен на изход за товарни автомобили е трафикът на ГКПП \"Дунав мост-Видин\""}
{"url": "http://www.focus-news.net/news/2018/11/18/2591648/izvestiya-ima-tri-proekta-s-koito-rusiya-zasilva-vliyanieto-si-v-evropa-i-aziya.html", "text": "Русия е сред най-големите производители на природен газ и постепенно засилва влиянието си на два континента с помощта на три основни проекта „Северен поток2“, „Силата на Сибир“ и „Турски поток“, пише вестник „Известия“.  \r\nИзданието споменава, че Руската федерация веднага след края на Втората световна война започва да доставя синьото гориво в Европа и в момента удовлетворява една трета от нуждите й от него. Според експертните прогнози в 2025 година Москва ще задоволява с газ 40 на сто от потребностите на цяла Евразия.   \r\nТова ще увеличи много търсенето на природен газ от страни като Китай и други развиващите се икономики в азиатския регион. Ивелина Ватова", "date": "2018.11.18", "title": "„Известия“: Има три проекта, с които Русия засилва влиянието си в Европа и Азия"}
{"url": "http://www.focus-news.net/news/2018/11/18/2591638/poreden-den-na-protesti-obzor.html", "text": "За пореден ден в няколко града на страната се проведоха протести срещу високите цени на горивата, в подкрепа на майките на деца с увреждания и смяна на системата. Въпреки че в петък Валери Симеонов съобщи, че се оттегля от поста на вицепремиер, част от майките на деца с увреждания обявиха, че ще продължат с протестните си действия докато оставката не бъде гласувана в Народното събрание. Палатковият лагер пред парламента  в столицата  остава, а протестиращите майки поискаха и оставката на зам.-председателя на Националния съвет на хората с увреждания Адриана Стоименова. Междувременно остава и обявената в петък тридневна обсада на Народно събрание. И в събота десетки граждани се събраха пред сградата на парламента с искане за референдум за промяна на системата. Протестната им демонстрация премина спокойно, а движението по бул. „Цар Освободител“ не бе спирано.  Във Варна  за осми пореден ден жители на града излязоха на протест. Те се събраха пред сградата на Община Варна, след което блокираха за кратко движението на кръстовището в района и се отправиха на пешеходно шествие в посока към Катедралата. Трафикът по бул. \"Мария Луиза\" бе блокиран за кратко. Исканията на протестиращите са за намаляване на ДДС за лекарства, учебници, книги и стоки от първа необходимост, за прилагане на правилата на Конвенцията за хората с увреждания, разбиване на монополите в секторите енергетика и горива, отмяна на увеличението на данъците за стари автомобили и намаляване на цената на застраховката \"Гражданска отговорност\", увеличение на заплатите и пенсиите, прилагане на мерки срещу демографската криза, както и осигуряване на прозрачна среда за провеждане на справедливи избори.  В Шумен  протестиращите зареждаха автомобилите си с горива за стотинки в израз на недоволството им от високите цени. Полицейски служители регулираха движението в района на ул. „Ген.Драгомиров“ в града. По-рано около 30 автомобила се събраха в района на „Арена - Шумен“, откъдето потегли и автошествието до бензиностанцията в кв. „Боян Българанов\". Шофьорите натискаха клаксони, а от много коли се вееха и трибагреници. По пътя към автошествието се присъединиха още автомобили. Основното искане на протестиращите шуменци е за промяна, за по-високи доходи и по-добър стандарт на живот.  \r\nЗа втора поредна вечер десетки жители на  Кюстендил  излязоха на протестното пешеходно шествие с искания за по-ниски цени на горивата, застраховката „Гражданска отговорност”, по-високи минимална работна заплата и пенсии, намаляване на броя на народните представители, увеличаване детските и социални помощи и паричните обезщетения за майчинство с цел стимулиране раждаемостта в държавата, повишаване стандарта на живот. Маршрутът на протеста бешеот Гаров площад, булевард „България”, площад „Велбъжд”, улица „Цар Освободител”, а крайната точка беше квартал „Въртешево”. Протестът бе охраняван от служители на МВР, но премина мирно, без напрежение и блокиране на движението.  \r\nОколо 30 души участваха в протеста срещу високите цени на горивата  в Панагюрище . Шествието им започна пред Общината с искане за оставки в правителството. След това присъстващите се отправиха към паметника на Райна Княгиня. Шествието премина мирно, без инциденти и завърши с българско хоро. \r\nПротестно шествие срещу социалната несправедливост отново се проведе и  в Сливен.  То потегли от паркинга на хипермаркета на бул. „Цар Освободител“ в центъра на града. В Лом  автошествие на протестиращи  доведе до пътна блокада в града, а по-късно спря и трафика през изходите на населеното място. Организаторите на протеста там също се заканиха, че ще недоволството им ще продължи, докато не се вземат мерки за високите цени и данъци и ниските заплати.  В Русе  протестът срещу системата и ниския стандарт на живот блокира един от възловите булеварди в града \"Цар Освободител\". В Плевен  също бяха организирани автошествия и пешеходни демонстрации, които преминаха през централните улици.  \r\nАвтошествие премина и през  Козлодуй . Там протестът също бе мирен и премина без инциденти и напрежение.  В неделя  протестите продължават, като демонстрации са обявени и в още няколко града. Жители на Петрич отново планират да блокират ГКПП „Кулата“. Протестиращи от Пловдив се очаква да се отправят към Пазарджик, от където групите от двата града да се слеят и отпътуват за столицата. Натам са заявили готовност да се отправят и протестиращи от Перник. Очаква се да се присъединят и жители на други градове. В София от 15.00 часа на пл. „Княз Александър I Батенберг“ ще се проведе общ национален протест и авто-шествие под надслов „Смяна на системата“.", "date": "2018.11.18", "title": "Пореден ден на протести (ОБЗОР)"}
{"url": "http://www.focus-news.net/news/2018/11/18/2591651/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Температурите са в интервала от – 5° до + 6°. Времето над страната е предимно облачно.  Слаб до умерен вятър духа в областите Смолян, Силистра, Добрич, Варна, Бургас, Видин, Разград, Шумен и Русе. Слаб дъжд вали в района на Чирпан /обл.Ст.Загора/; на места в обл.Смолян; Странджа и Обзорски проход /обл.Бургас/; обл.Пазарджик;  Слаб сняг вали в районите на Мездра; Тетевен и Априлци /обл.Ловеч/; АМ“Хемус“, АМ“Тракия“, Пирдоп, Гълъбец, и Скравена /обл.София/; Картела /обл.Пазарджик/; Студенец /обл.Пловдив; Пътните настилки са предимно сухи, на места мокри, а по усойните и планински райони частично заледени, но обработени – проходими при зимни условия. \r\nНамалена видимост поради мъгла:  \r\n- до 50 м. в районите  на Леденика /обл.Враца/; Котел /обл.Сливен/; Антоново и Омуртаг /обл.Търговище/; АМ“Хемус“ /обл.София/; \r\n- до 100 м. в района Б.Слатина, Борован и Криводол /обл.Враца/; проход „Троянски“ /обл.Ловеч/; Г.Оряховица и Лясковец /обл.В.Търново/; Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Срок 30.11.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Стара Загора: \r\nДвижението по АМ „Тракия”\t при км 174 до км 208 в посока Бургас временно се преустановява активната лента и се пренасочва в изпреварващата лента поради извършване на ремонт на асфалтовата настилка. Срок до 26.11.18 г.; \r\nАМ „Хемус“:  \r\nОбласт София:  \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. „Витинска река“ – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 25.11.2018 г. \r\nОбласт Варна: \r\nДвижението по АМ ,,Хемус” от км 375+800 (п.в. Невша) до км 381+500 (п.в. Млада Гвардия) посока Варна – София се осъществява в дясно платно двупосочно, поради ремонтни дейности на асфалтовата настилка. Затваря се слизането от АМ ,,Хемус” към Невша и Белоградец на п.в. Невша. МПС се пренасочват през с. Млада Гвардия. Затваря се качването в посока София от п.в. Невша .МПС се пренасочват по път I-2 ,,Русе – Варна” като могат да се качат на АМ ,,Хемус” на п.в. ,,Каспичан”. Срок до 30.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“:  \r\nОбласт София: \r\nДвижението по АМ „Люлин“ от км 9+480 до км 12+220 в посока София се осъществява в една лента поради ремонтни дейности и укрепване на откос в активна и аварийна лента, във връзка с изтичане на кална маса и опасност от срутване на скална маса на пътното платно при км 9+600. Движението се извършва в изпреварващата лента. Срок: от 13:30 до 16:30 ч. на 18.11.2018 г.; \r\nДвижението по АМ „Люлин“ в посока София от втори тунел „Люлин“ до първи тунел \"Мало Бучино\" от км 7+100 до км 12+860 се осъществява с повишено внимание поради ремонтни дейности в аварийната лента свързани с изтичане на кална маса и опасност от срутване на скална маса на пътното платно при км 9+600. Срок 20.11.2018 г.; Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин:  \r\nДвижението по път I-1 Дунавци – Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516.  \r\nОбходен маршрут: За МПС над 12 т:  \r\n- За движещите се в посока Видин – Монтана: по път I-1/Е-79/ при пътно кръстовище „Дунавци” /км 19+783/ се отклоняват в ляво по  път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Ружинци“ с път  I-1/Е79/ и продължават в ляво в посока Монтана; \r\n- За движещите се в посока Монтана – Видин: по път I-1/Е-79/ при пътно кръстовище „Ружинци” /км 62+758/ се отклоняват в дясно по  път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Тополовец“ с път III-112, по път III-112 Добри дол – Дреновец – граница Монтана до пътно кръстовище „Добри дол“ с път II-11, по път II-11  – Симеоново – Ботево – Арчар – Лом до пътно кръстовище „Дунавци“ с път I-1/Е-79/ и се продължава в дясно в посока Видин. Срок до 30.11.2018 г. \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт София: \r\nДвижението по път I-1 София – Перник при Владая се осъществява с повишено внимание. Поради ремонт на тротоарна конзола на моста на река „Владайска“ при разклона за с. Владая до КПП Владая от км 279+170 до км 279+200 е ограничено движението в лентата посока София. Движението се осъществява двупосочно в останалите две ленти. Срок 26.11.2018 г.; \r\nДвижението по път I-1 София – Перник в района на Владая от км 279+170 до км 279+200 в района на КПП „Владая“ се осъществява двупосочно в две от три ленти поради ремонт на тротоар на конзола на моста на река „Владайска“. Срок до 18.11.2018 г.; \r\nДвижението в участъка от км 200+000 до км 212+000 Ботевград – София се осъществява с повишено внимание поради частични ремонтни дейности по пътното тяло. Срок до 30.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\nОбласт Благоевград:  \r\n   \t- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Ловеч: Движението в участъка Златна Панега – Ябланица от км 156+500 до км 158+500 се осъществява с повишено внимание поради полагане на пътна маркировка. Срок до 19.11.2018 г. \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\nОбласт Стара Загора: \r\nДвижението по път I-6 Казанлък – Сливен при км 319+600 до км 52+400 се извършва със стесняване на една от лентите за движение поради рязане и косене на тревни площи. Движението на МПС се регулира от сигналисти. Срок до 23.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\n\tДвижението по път Златни пясъци – Варна от км 99+000 до км 100+100 се осъществява двупосочно в дясното платно съобразно създадената организация за движение поради ремонтни дейности на асфалтовата настилка. Срок до 30.11.2018г. \r\n\tДвижението по път Златни пясъци – Варна от км 94+000 до км 90+800 се осъществява двупосочно в лявото платно съобразно създадената организация за движение поради ремонтни дейности на асфалтовата настилка. Срок до 30.11.2018г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 19.11.2018 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 18.11.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма  \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът II-73: Движението по път II-73 в участъка Веселиново – Карнобат от км 43+500 до км 90+322 се осъществява с повишено внимание поради извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 23.11.2018 г.;  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 30.11.2018 г.; \r\nПът III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 23.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\nПът ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nПът III-7909: Движението по път III-7909 в участъка Равнец – Трояново от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 20.11.2018 г.; \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково - Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018г \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Лиляче – Криводол от км 15+000 до км 17+700 се извършва в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 19.11.2018 г.  \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.11.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът III-1302: Движението по път III-1302 Криводол – Пудрия от км 1+000 до км 12+000 се извършва в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 19.11.2018 г.  \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-623: Движението по път ІІІ-623 в участъка село Мламолово – Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец от км 9+800 до км 9+850е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът II-35: Движението по път II-35 Ловеч – Троян от км 70+800 до км 71+100 се извършва с повишено внимание поради ремонтни работи по тротоарите  на мост при км 70+945. Участъкът е сигнализиран с пътни знаци. Срок: 19.11.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г. \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\n За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 20.11.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. За МПС до 10 т движението се извършва с ограничение на скоростта до 30 км/ч.  \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Ограничено  движение по път II-63 Брезник – Трън от км 42+200 до км 42+800 \r\nпоради ремонт на мост. Движението е пренасочено по изграден временен път, сигнализирано съгласно проект за ВОБД. Срок до 28.02.2019 г.   \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности:  \r\nПът II-63:  Движението по път II-63 Брезник – Трън от км 31+000 до км 33+000 се осъществява с повишено внимание и съобразена скорост в свободната лента поради ремонтни дейности на асфалтовата настилка. Срок до 20.11.2018 г.   \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.11.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 30.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 30.11.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Средногорци – Рудозем от км 126+040 до км 126+272 се осъществява в една лента поради ремонтни дейности. Движението през деня се контролира от регулировчици, през нощта от светлинна сигнализация и светофари. Срок до 26.11.2018 г.  \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.11.2018 г.; \r\nПът ІІІ-866: Движението по път ІІІ-866 Девин – Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив) се извършва с повишено внимание съобразно въведената временна организация на движение при извършване на строителна дейности. Срок до 15.11.2019 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 30.11.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 23.11.2018 г \r\nДвижението по път III-105 Елин Пелин – Нови хан от км 13+890 до км 14+310 се осъществява в една лента поради ремонтни дейности по дилатационни фуги на ж.п. надлез гара Елин Пелин при км 14+100 в посока Елин Пелин. Движението се извършва двупосочно в лентата посока Нови хан и се регулира от светофарна уредба. Срок 27.11.2018 г.; \r\nДвижението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът II-66: Движението по път II-66 Чирпан – Богомилово от км 72+640 до км 99+000 се осъществява двупосочно със стесняване на една от лентите за движение поради косене на тревни площи. Движението в района се регулира от сигналисти. Срок до 20.11.2018 г. \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nДвижението по път III-5008 от разклона на с. Змеево до разклона за Старозагорски минерални бани от км 0+000 до км 10+580 се извършва с повишено внимание при стесняване на една от лентите за движение поради косене и изсичане на тревни площи. Регулира се от сигналисти .Срок до 23.11.2018 г., \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 20.11.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.03.2019 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.11.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.11.18", "title": "Актуална пътна обстановка"}
{"url": "http://www.focus-news.net/news/2018/11/18/2591653/predstoyashti-mezhdunarodni-sabitiya-za-18-noemvri-agentsiya-fokus.html", "text": "Продължава срещата на лидерите на страните от АТИС. \r\n***  Руският премиер Дмитрий Медведев започва двудневна визита във Виентам. \r\n***  Президентът на Франция Еманюел Макрон ще изнесе реч в Бундестага и ще се срещне с канцлера на ФРГ Ангела Меркел. \r\n***  В испанската столица организират демонстрация за годишнината от смъртта на Франко.  \r\n***  Посланиците на страните от ЕС се събират за обсъждане на споразумението за Брекзит.  \r\n***  В украинската столица ще се проведе марш за равенство на трансджендърите.", "date": "2018.11.18", "title": "Предстоящи международни събития за 18 ноември (Агенция „Фокус“)"}
{"url": "http://www.focus-news.net/news/2018/11/18/2591652/predstoyashti-sabitiya-v-stranata-za-18-noemvri-agentsiya-fokus.html", "text": "*** \r\nОт 10.00 до 18.00 часа в Универсална спортна зала „Триадица“ ще се проведе VІI международен турнир по карате за купа „Ронин“.  \r\n*** \r\nОт 11.00 часа на пл. „Народно събрание“ ще се проведе протест за оставката на правителството. От 13.00 часа ще тръгне шествие, което ще премине от пл. „Народно събрание“, бул. Цар Освободител“, пл. „Независимост“, бул. „Княз Ал. Дондуков“, бул. „Васил Левски“, бул. „Цар Освободител“ до пл. Орлов мост до езерото Ариана. Протестът ще продължи до 16.30 часа. Затруднения на движението ще има по време на шествието по посочения маршрут. \r\n*** \r\nОт 11.00 часа в храм-паметника „Св. Александър Невски“ ще бъде отслужена панахида за жертвите на пътнотранспортни произшествия ще бъде отслужена в храм-паметника „Св. Александър Невски“. \r\n*** \r\nОт 13.00 часа в парк „Княжеска градина“ ще се проведе митинг протест и шествие  - молитва „За свободата на вероизповеданието“. Шествието ще започне в 14.30 часа с маршрут - парк „Княжеска градина“, ул. „Гурко“, ул. „Г. С. Раковски“, престой пред сградата на ЕК - 10-15 минути, бул. „Патриарх Евтимий“, парково пространство НДК. Очкава се да приключи в 16.00 часа. \r\n*** \r\nОт 15.00 до 22.00 часа на пл. „Княз Александър I Батенберг“  ще се проведе общ национален протест и авто-шествие „Смяна на системата“. Организатор е Граждански форум „Промяна“.  \r\n*** \r\nОт 19.30 часа в Сатиричният театър „Алеко Константинов” ще се състои премиера на пиесата „Островът“.  \r\n*** \r\nВ 11.00 часа в парк „Бачиново“ ще се проведе национален университетски шампионат по лекоатлетически крос.  \r\n*** \r\nВ 12.00 часа пред паркинга на „Метро“ е организиран протест срещу високите цени на горивата. \r\n*** \r\nОт 13.00 часа от паркинга на търговския обект на ул. \"Атанас Москов\" към Общината ще тръгне автошествие, а от 14.00 часа пред сграда на общината ще се проведе протест.  \r\n*** \r\nОт 09.00 часа в храм „Св. Троица“, Негово преосвещенство Константийският епископ Яков ще оглави архиерейска света Литургия.  \r\n*** \r\nОт 10.00 часа от стадиона във Велинград ще започне протест срещу високите цени на горивата. \r\n*** \r\nВ 10.00 часа в Градската концертна зала на Общината ще се състои  Форум по пътна безопасност по повод Световния ден за възпоменание на жертвите от ПТП. Събитието се организира от ПП ГЕРБ – Враца.  \r\n*** \r\nОт 10.30 часа пред храм „Света Троица“ ще бъде отслужена панихида в памет на жертвите от пътнотранспортни произшествия. \r\n*** \r\nОт 11.00 часа в Държавен куклен театър „Дора Габе“  ще се играе спектакълът „Забързаната приказка“.  \r\n*** \r\nОт 13.30 часа пред сградата на администрацията ще се проведе протест. В 12.00 часа е предвидено автошествие.  \r\n*** \r\nОт 14.00 часа  в Общински младежки дом ще се проведе конференция по проект „Структурен диалог: Говори Северозападът“. \r\n*** \r\nОт 9.00 часа от „Битака“ на Стадиона в Пазарджик ще започне протест срещу високите цени на горивата.  \r\n*** \r\nОт 14.00 часа от чешмата при ДЗС в Панагюрище ще започне протест срещу високите цени на горивата.  \r\n*** \r\nОт 13.00 часа жители на община Петрич организират пореден протест срещу социалната несправедливост в България. Очаква се протестиращите да се съберат на паркинга при болницата, а след това отново се планува да бъде и ГКПП „Кулата“. \r\n*** \r\nОт 09.00 часа в митрополитския храм „Св.вмчца Марина”, Негово преосвещенство Знеполският епископ Арсений ще оглави архиерейска света Литургия.  \r\nОт 11.00 часа ще бъде отслужена заупокойна молитва в памет на всички загинали по пътищата на България. \r\n*** \r\nОт 09.30 часа ще тръгне протестно шествие по маршрут: бул. „България“ – бул. „Васил Априлов“ – бул. „Шести септември“ – бул. „Източен“ – бул. „Христо Ботев“ – кръговото на Централна гара – ул. „Иван Вазов“. \r\n*** \r\nВ 12.00 часа на второкласен път-19 преди Разлог ще се проведе протестно шествие срещу „социалното убийство на България“.  \r\n*** \r\nВ 15.30 часа в града ще се проведе протестно шествие – митинг срещу промените в проектозакона за вероизповеданията. Шествието ще тръгне от Паметника на Альоша по ул. „Александровска“ и ще приключи с митинг на Паметника на свободата. \r\n*** \r\nОт 10.00 часа в с. Дълбоки ще се състои празник на тиквата.  \r\n*** \r\nОт 11.00 часа в Кукления театър ще се играе спектакъла „Алиса в страната на чудесата“ по Луис Карол.  \r\n*** \r\nОт 09.30 часа в храм „Св. Николай\", Негово преосвещенство Белоградчишкия епископ Поликарп - викарий на Софийския митрополит ще оглави архиерейска света Литургия.", "date": "2018.11.18", "title": "Предстоящи събития в страната за 18 ноември (Агенция „Фокус“)"}
{"url": "http://www.focus-news.net/news/2018/11/18/2591636/the-times-of-israel-benet-kahlon-izbori-na-26-mart-premierat-vse-oshte-se-vazdarzha.html", "text": "Партийните лидери Нафтали Бенет, водач на партия „Еврейски дом“ и председателят на партия „Кулану“ Моше Кахлон са се договорили националните избори да се проведат на 26 март, информира съботното издание на вестник  The Times of Israel . И двамата са важни фигури в коалицията, водена от Ликуд, партията на премиера Бенямин.   \r\nМандатът на сегашното правителство изтича през ноември 2019 година, но след неочакваната оставка на военния министър Авигдор Либерман миналата седмица, заради спирането на огъня в Ивицата Газа и оттеглянето на неговата партия „Наш дом Израел“ от коалицията, я оставя с нестабилно мнозинство от  61-59 депутата в 120-местния Кнесет. Така правителството остана без подкрепа, а новите избори станаха оправдани.    \r\nВ интервю в събота за телевизия \"Хадашот\" Кахлон обяви, че няма да има никакви проблеми, ако Бенет поеме поста на военния министър и че „когото и да избере Нетаняху“, той ще го приеме. Въпреки това да се управлява с 61 депутат в Кнесета ще „невъзможно“, а и самата коалиция е отслабена, заяви Кахлон и така подкрепи Бенет в настояването му за предсрочни избори.  \r\nНетаняху се опитва да ги избегне , той разговаря миналата седмица с Бенет, а в неделя има среща и с Кахлон, за да го убеди да спасят коалицията.  В събота премиерът написа в Туитър, че „ако Кахлон не торпилира коалицията, коалиция ще има“ и „дясното правителство няма да падне“.   \r\nКахлон е потвърдил, че в неделя ще се срещне с Нетаняху, “за да чуе както има той да каже“, но изглежда убеден, че предсрочните избори са на прага. Ивелина Ватова", "date": "2018.11.18", "title": "The Times of Israel: Бенет, Кахлон – избори на 26 март, премиерът все още се въздържа"}
{"url": "http://www.focus-news.net/news/2018/11/18/2591654/nimh-shte-bade-oblachno-s-valezhi-ot-dazhd-v-severozapadna-balgariya-i-v-tsentralniya-predbalkan-ot-snyag.html", "text": "Под влияние на средиземноморски циклон, времето в страната ще бъде облачно с валежи от дъжд, в Северозападна България и в Централния Предбалкан - от сняг. Привечер и през нощта срещу понеделник валежите ще се усилят, и в Родопската област и Югоизточна България количествата ще са значителни. Ще духа до умерен вятър от изток-североизток. Минималните температури ще са предимно между минус 3° и 2°, за София – минус 2.  Максималните ще са от 0 – 4° в северозападните до 8 – 12° в югоизточните райони на страната. Това съобщи дежурният синоптик от НИМХ Георги Цеков. Атмосферното налягане ще се понижи, но ще остане по-високо от средното за месеца. \r\nПо Черноморието ще бъде облачно и с валежи от дъжд, значителни привечер по Южното крайбрежие. Ще духа умерен, временно и силен североизточен вятър. Максималните температури ще са между 7° и 12°. Температурата на морската вода е 14 - 15°. Вълнението на морето ще е 2-3 бала. \r\nВ планините ще бъде облачно, ветровито и с валежи, предимно от сняг. Привечер на места в Родопския масив количествата ще са значителни. Ще духа умерен югоизточен, по високите и открити части и силен южен вятър. Температурите ще се повишат и максималната на височина 1200 метра ще е около 1°, на 2000 метра – около минус 4°.", "date": "2018.11.18", "title": "НИМХ: Ще бъде облачно с валежи от дъжд, в Северозападна България и в Централния Предбалкан - от сняг"}
{"url": "http://www.focus-news.net/news/2018/11/18/2591656/api-shofyorite-tryabva-da-tragvat-na-pat-s-avtomobili-podgotveni-za-zimni-usloviya.html", "text": "Шофьорите, на които им предстои пътуване, трябва да тръгват с автомобили, подготвени за движение при зимни условия. Това съобщиха от пресцентъра на  Агенция „Пътна инфраструктура“ . Прогнозата на метеоролозите за неделя и понеделник е за застудяване и в Северозападна и Северна България дъждът ще преминава в сняг. \r\nНеобходимо е шофьорите да карат внимателно, със съобразена скорост, да спазват правилата за движение, необходимата дистанция и да не предприемат резки маневри. \r\nНа директорите на 27-те областни пътни управления е разпоредено да следят прогнозите по райони и със завишено внимание да предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места. \r\nВ поддържането на 20 000 км републикански пътища през зимните месеци ще участват около 3000 снегопочистващи машини - снегорини, техника за разпръскване на пясък и т. н. По опорните пунктове са осигурени необходимите количества сол, пясък, луга и химически вещества. Всички граждани и транспортни фирми могат да получават информация за актуалната пътна обстановка и зимното поддържане на републиканската мрежа от интернет страницата на АПИ – www.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.11.18", "title": "АПИ: Шофьорите трябва да тръгват на път с автомобили, подготвени за зимни условия"}
{"url": "http://www.focus-news.net/news/2018/11/18/2591645/the-sunday-express-deputat-privarzhenik-na-brekzit-preduprezhdava-che-90-na-sto-ot-konservatorite-iskat-mey-da-si-hodi.html", "text": "Надин Дорис, депутат-привърженик на Брекзит, твърди, че консерваторите могат да обявят вот на недоверие за Тереза Мей в понеделник, пише  The Sunday Express . \r\nСпоред нея \"90 процента \" от партията не желаят този премиер да ръководи страната.   \r\nПоне 22-ма депутати са изпратили писмо на недоверие към Тереза Мей до сър Грейъм Брейди, председател на Комитет 1922. Според други данни писмата са дори повече. Привържениците на Брекзит в партията се обявиха срещу Мей когато тя разкри, че правителството се е съгласило да подпише  оставането на Великобритания в митническия съюз и общия пазар, ако няма решение как да се заобиколи твърдата граница в Северна Ирландия.  \r\nНадин Дорис се присъединява към намерението на колегите си депутати Джейкъб Рийс-Мог и Марк Франсоа да помолят г-жа Мей да отстъпи и да позволи на консерватор, който подкрепя излизането на страната от ЕС, да поеме поводите на преговорите.   \r\nСамо сър Грейъм знае колко е точният брой на писмата за вот на недоверие, но е ясно, че съобщение за бъдещето на Тереза Мей ще има чак в понеделник, най-рано.  \r\nКонсерваторите са в „много тъжно положение“, но в същото време депутатите им не се чувстват достатъчно уверени, че  да оставят Тереза Мей на позицията, на която е в момента, и да рискуват общи избори в следващите месеци. Ивелина Ватова", "date": "2018.11.18", "title": "The Sunday Express: Депутат, привърженик на Брекзит, предупреждава, че 90 на сто от консерваторите искат Мей да си ходи"}
{"url": "http://www.focus-news.net/news/2018/11/18/2591649/puls24mk-makedoniyadali-gruevski-veche-ne-stignal-v-azarbaydzhani.html", "text": "Според информациите, които в петък имаше във всички медии, Никола Груевски е напуснал Унгария, съобщава електронният сайт  Пулс24.мк  и пита „Дали вече не естигнал в Азърбайджан, една от потенциалните дестинации?   \r\nВсе по-силно и повече се говори, че правителството на Виктор Орбан пряко е замесено в планирането и осъществяването на тази акция в стил Джеймс Бонд. Като възможни крайни точки се споменават редица страни.  \r\nЕдно обаче   не е ясно: как пътува Груевски? с какви документи?  \r\nСпоменава се и за беларуска връзка, тъй като номерът 055 на колата, с която се твърди, че е преминал границата, може да отведе до автомобили, принадлежащи на беларуски дипломати.  \r\nОт сайта \"Флајт фајндер\", пише Пулс24.мк  се вижда, че в дните, когато се развиваше драмата с Груевски, самолетът на Орбан цял ден е престоял в на белградското летище. Ое-Лем е обозначението на самолет, собственост на известен унгарски олигарх и милионер, той всъщност най-често се използва  за частни цели и за посещения на футболни мачове, както и на мундиала в Русия. Ползвал го е и Орбан. \r\nОт унгарска страна няма официално потвърждение, че Груевски не е на тяхна територия.  Ивелина Ватова", "date": "2018.11.18", "title": "Пулс24.мк (Македония):Дали Груевски вече не стигнал в Азърбайджан?"}
{"url": "http://www.focus-news.net/news/2018/11/18/2591643/the-telegraph-visshi-predstaviteli-na-torite-razgovaryat-s-deputati-ot-opozitsiyata-za-otstaplenie-ot-plana-za-brekzit.html", "text": "Висши консерватори преговарят с опозиционните депутати за „план на отхвърляне“ на Брекзит, като вярват, че сделката на Тереза Мей няма да мине в Камарата на общините, за това пише  The Telegraph .  \r\nВлиятелни бивши министри чертаят планове да предложат на Долната камара в британския парламент норвежкия модел на договаряне с ЕС. И това се случва в дни, изпълнени с емоции, след очаквано поражение на плана на премиера. \r\nПарламентаристите твърдят, че тяхното предложение, което вероятно ще бъде обект на свирепи критики от страна на поддръжниците на Брекзит, е единственото, което може да спечели подкрепа на мнозинството при гласуването в този горчиво разединен парламент.  Те вярват, че то ще привлече подкрепата поне на 70 на сто от лейбъристките бунтовници, ако те не успеят да наложат със сила втори референдум или обявят недоверие към премиера. Ивелина Ватова", "date": "2018.11.18", "title": "The Telegraph: Висши представители на торите разговарят с депутати от опозицията за „отстъпление от плана за Брекзит“"}
{"url": "http://www.focus-news.net/news/2018/11/18/2591657/top-channel-albaniya-prezidentat-ilir-meta-na-poseshtenie-v-makedoniya-po-povod-110-godini-ot-kongresa-v-bitolya.html", "text": "Президентът на Албания Илир Мета в събота е посетил Битоля по повод 110 годишнината от Конгреса в Битоля, изизвестeн още и като Битолски конгрес.  \r\nТой се е срещнал с албанската диаспора в Македония и с министъра на културата Асаф Адеми, съобщава албанската телевизия  Top Channel . \r\nГосподин Мета е посетил къщата-музей, където се е състоял конгресът и е предоставил 110 книги за албанските деца от града.  \r\nСъбитието е научна конференция, проведена от 14 до 22 ноември 1908 година, на която е стандартизирана албанската азбука. \r\n22 ноември днес се отбелязва като Ден на азбуката в Албания, Косово и Република Македония, както и от албанската диаспора по света.  Ивелина Ватова", "date": "2018.11.18", "title": "Top Channel (Албания): Президентът Илир Мета на посещение в Македония по повод 110 години от Конгреса в Битоля"}
{"url": "http://www.focus-news.net/news/2018/11/18/2591658/sofiya-v-hram-pametnik-sv-aleksandar-nevski-shte-bade-otsluzhena-panihida-po-povod-svetovniya-den-za-vazpominanie-na-zhertvite-ot-patnotransportni-proizshestviya.html", "text": "По повод Световния ден за възпоминание на жертвите от пътнотранспортни произшествия от 11.00 часа в храм-паметник „Св. Александър Невски“ ще бъде отслужена панихида за упокоение на душите на загиналите при инциденти на пътя и за измолване на скорошно оздравяване на пострадалите. Това съобщиха от пресцентъра на  МВР . В храма ще присъстват представители на ръководството на Министерство на вътрешните работи, Главна дирекция „Национална полиция\", Български червен кръст и Съюза на българските автомобилисти.", "date": "2018.11.18", "title": "София: В храм-паметник „Св. Александър Невски“ ще бъде отслужена панихида по повод Световния ден за възпоминание на жертвите от пътнотранспортни произшествия"}
{"url": "http://www.focus-news.net/news/2018/11/18/2591655/sofiya-vav-vrazka-s-protestni-deystviya-se-ochakva-zatrudnenie-na-dvizhenieto-v-stolitsata.html", "text": "Във връзка с протестни действия се очаква затруднение на движението в столицата. Това съобщиха от пресцентъра на  Столична община . \r\nВ Столичната община са получени уведомителни писма за следните протести: Общ национален протест и автошествие „Смяна на системата“ \r\nОрганизатор – Граждански форум „Промяна“  \r\nМясто – пл. „Княз Александър I Батенберг“ \r\nНачало – 15.00 часа \r\nКрай – 22.00 часа \r\nПредвижда се пристигане на авто-шествия от различни градове. С оглед осигуряване на паркиране на автомобилите ще бъдат затворени за обществено ползване паркингите на пл. „Княз Александър I Батенберг“ и пл. „Ал. Невски“ от 08.00 часа до приключване на събитието. \r\nНяма заявено шествие, но се очаква да е затворен за движение бул. „Цар Освободител“ от ул. „Г. С. Раковски“ до пл. „Независимост“. Ще има затруднения на трафика на основните входове на град София около пристигането на шествията, в интервала 12.00 до 15.00 ч. Протест и шествие с искане за оставката на правителството \r\nОрганизатор - Росен  Миленов \r\nМясто – пл. „Народно събрание“ \r\nНачало на пл. „Народно събрание“ – 11.00 часа \r\nШествие – начало в 13.00 часа  \r\nШествие – край в 16.30 часа \r\nМаршрут – пл. „Народно събрание“, бул. Цар Освободител“, пл. „Независимост“, бул. „Княз Ал. Дондуков“, бул. „Васил Левски“, бул. „Цар Освободител“ до пл. Орлов мост до езерото Ариана. \r\nЗатруднения на движението ще има по време на шествието по посочения маршрут. Митинг протест и шествие - молитва \"За свобода на вероизповеданието\" \r\nОрганизатор - Християнски църкви на Вяра в България \r\nМясто – парк „Княжеска градина“ \r\nНачало в парк „Княжеска градина“ – 13.00 часа \r\nШествие – начало в 14.30 часа  \r\nШествие – край в 16.00 часа \r\nМаршрут - парк „Княжеска градина“, ул. „Гурко“, ул. „Г. С. Раковски“, престой пред сградата на ЕК - 10-15 минути, бул. „Патриарх Евтимий“, парково пространство НДК.. Въпреки че в петък Валери Симеонов съобщи, че се оттегля от поста на вицепремиер, част от майките на деца с увреждания обявиха, че ще продължат с протеста си, който ще бъде само присъствен, докато оставката не бъде гласувана в Народното събрание. Очаква се да се съберат в 17.30 часа на пл. „Независимост\", като ще останат там до 22.00 часа.", "date": "2018.11.18", "title": "София: Във връзка с протестни действия се очаква затруднение на движението в столицата"}
{"url": "http://www.focus-news.net/news/2018/11/18/2591659/pernik-negovo-preosveshtenstvo-belogradchishkiyat-episkop-polikarp-shte-oglavi-sveta-liturgiya-v-hram-sv-nikolay-grad-tran.html", "text": "В празничния за християните неделен ден, с благословението на Негово светейшество Българския патриарх и Софийски митрополит Неофит, архиерейска света Литургия в храм \"Св. Николай\", град Трън, ще бъде оглавена от Негово преосвещенство Белоградчишкия епископ Поликарп - викарий на Софийския митрополит, предаде репортер на  Агенция \"Фокус\" . \r\nСветата Литургия ще започне от 09.30 часа. След нея в храма ще бъде организиран празник за Въведение Богородично – Ден на православната християнска младеж и семейство. \r\nНикола Петков", "date": "2018.11.18", "title": "Перник: Негово преосвещенство Белоградчишкият епископ Поликарп ще оглави света Литургия в  храм \"Св. Николай\", град Трън"}
{"url": "http://www.focus-news.net/news/2018/11/18/2591663/anadolu-agency-turskiyat-vanshen-ministar-se-sreshta-s-amerikanskiya-si-kolega-vav-vashington.html", "text": "Турският външен министър Мевлют Чавушоглу заяви, че във вторник ще се срещне във Вашингтон с държавния секретар на САЩ  Майк Помпео, за да обсъдят връзките между двете държави в „широк план“, съобщава  Anadolu Agency .   \r\nТой е в САЩ за участие в 8-мия световен форум на Алианса на цивилизациите, под егидата на ООН (UNAOC), чиято тема тази година е партньорства за превенция и поддържане на мира. Форумът ще се проведе в понеделник и вторник в централата на ООН в Ню Йорк. \r\nВизитата е първа от турска страна след освобождението на пастора Андрю Брънсън, чието задържане изостри отношенията между двете държави, съюзнички в НАТО. Чавушоглу обяви, че напреженията между тях не са причинени само от този случай: „Има две неща, които ги пораждат. Едното е, че САЩ подкрепят ПКК“, поясни той и оцени американското сътрудничество с терористичната група като „тежка грешка“.  \r\nЩо се отнася до „пътната карта“ за Манбидж, договорена от двете страни за района в северна Сирия, Чавушогру каза, че тя не се ограничава само с тази част и до най-големия град в Северна Сирия, а обхваща и земите на юг от река Ефрат, окупирани от терористичната група ПКК. Турският дипломат е заявил, че освобождението на тази част от терористичната група е част от целите на „пътната карта“.  Договореностите между Анкара и Вашингтон се целят да изтласкат терористите от града и да стабилизират региона, който е част от северносирийската провинция Алепо.   \r\nЧавушоглу е споменал, че Вашингтон не е изпълнил молбата на Анкара за екстрадиция на лидера на базираната в САЩ терористична организация FETO след опита за преврат от 15 юли 2016 г., тъй като смята темата за второстепенна в отношенията между двете държави.   \r\n\"Това създава сериозно напрежение“, е казал Чавушогру, подчертавайки, че „Турция не е сто, а хиляда процента“ права и в двата случая.   \r\nМинистърът е изтъкнал, че напоследък от ЦРУ са започнали „инклузивно разследване“ във FETO според законите на САЩ.  Ивелина Ватова", "date": "2018.11.18", "title": "Anadolu Аgency: Турският външен министър се среща с американския си колега във Вашингтон"}
{"url": "http://www.focus-news.net/news/2018/11/18/2591661/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-vav-velingradskiya-hram-sv-troitsa.html", "text": "В празничния за християните неделен ден, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия във велинградския храм \"Св. Троица\", предаде репортер на  Агенция \"Фокус\" . Начало: 9.00 часа.   \r\nНикола ПЕТКОВ", "date": "2018.11.18", "title": "Пазарджик: Негово преосвещенство Константийският епископ Яков ще оглави архиерейска света Литургия във велинградския храм \"Св. Троица\""}
{"url": "http://www.focus-news.net/news/2018/11/18/2591662/denyat-18-noemvri-v-svetovnata-istoriya.html", "text": "На 18 ноември 1307 година е денят, в който, според преданието, швейцарският боец за свобода Вилхелм Тел от 120 крачки разстояние пронизал с безпогрешната си стрела ябълка, поставена на главата на сина му.  \r\nДалеч назад в историята, след строеж, продължил повече от 170 години, е осветена Ватиканската катедрала „Свети Петър” - на мястото, където през 64 г. апостол Петър е разпънат на кръст по заповед на римския император Нерон. \r\n2017 г.  \r\nСилен пожар избухва в пекинското предградие Синцзян. 19 души са загиват, а още 8 са ранени. \r\n2017 г. \r\nЛиванският премиер в оставка Саад Харири е посрещнат в Елисейския дворец в Париж от френския президент Еманюел Макрон. \r\n2017 г. \r\nХиляди хора в Зимбабве празнуват по улиците на столицата Хараре очакваната оставка на президентът Робърт Мугабе.  \r\n2017 г. \r\nВ Буенос Айрес умира испанският главен прокурор Жозе Мануел Маза на 66-годишна възраст. \r\n2016 г. \r\nСветовната здравна организация обявява край на световната здравна криза с разпространението на вируса Зика. \r\n2015 г. \r\nЗа първи път Русия използва стратегическа авиация за удари по „Ислямска държава“ в Сирия. Стратегическите ракетоносци Ту-160 и Ту-95МС са изстрелват 34 крилати ракети с въздушно базиране по обекти на терористите. \r\n2014 г. \r\nХюман Райтс Уоч алармира за нарушения на човешките права в Крим. Местните власти нарушават правата на населението, като подлагат на заплахи и враждебни действия жителите на полуострова, които са против позицията на Русия в украинския конфликт - основно кримските татари, активистите и журналистите. Също жителите на Крим, които по паспорт са граждани на Украйна, се принуждават да приемат руско гражданство. \r\n2013 г. \r\n31-годищният Ираклий Гарибашвили е избран за министър-председател на Грузия и става най-младият премиер в света дотогава. \r\n2012 г. \r\nВ столицата на Камбоджа - Пном Пен, се открива 21-та сесия на АСЕАН, на която лидерите на десетте страни членки подписват декларация за правата на човека. Текстът на декларацията е обсъждан пет години. \r\n2011 г. \r\nВ Елиста за вечно съхраняване от Шри Ланка са преместени мощите на Буда Шакямуни. \r\n2011 г. \r\nАрестувана е Глория Макапагал-Оройо – бивш президент на Филипините. \r\n2011 г. \r\nПрезидентите на Русия, Беларус и Казахстан подписват пакет от документи като стъпка към създаване на Евразийски икономически съюз. \r\n2005 г. \r\nВ Тираспол се открива монетен двор, за да се секат и отпечатват монетите и банкнотите на непризнатата република Приднестровие, които са въведени през 1994 г. Поради факта, че Приднестровието е непризната държава, валутата й няма свой ISO код. Въпреки това има неформален код - PRB, който се използва от приднестровски организации, както и от банки в Русия, Украйна и Молдова.  \r\n1994 г. \r\nВърховната Рада на Украйна отменя декларацията за суверенитет на Крим. \r\n1987 г. \r\nВследствие на пожар в лондонското метро загиват 31 души. \r\n1978 г. \r\nВ Гвиана (Южна Америка ) 900 души от американската секта “Светиня на народа” извършват масово самоубийство. \r\n1977 г. \r\nЗа първи път египетски президент Ануар Садат посещава Израел. \r\nМохамед Ануар ел-Садат е египетски политик и президент на Египет (1970-1981 г.). Носител е на Нобелова награда за мир за 1978 г. На 6 октомври 1981 г. е убит в столицата Кайро от ислямисти по време на военен парад. \r\n1928 г. \r\nУолт Дисни пуска на екран първия си филм с Мики Маус. Компанията е основана като киностудио през 1923 г. от Уолтър Дисни. Тя е една от най-големите корпорации на САЩ, собственик на киностудии за анимационни филми и на увеселителните паркове \"Дисниленд\" в Анахайм, Калифорния, в Париж и в Токио. \r\n1920 г. \r\nВ Русия се легализират абортите. \r\n1918 г. \r\nЛатвия обявява своята независимост. \r\n1918 г. \r\nАдмирал Колчак създава Омското правителство и се обявява за върховен владетел на Русия. \r\n1918 г. \r\nУолт Дисни заминава на фронта в Европа в редиците на Червения кръст. \r\n1901 г. \r\nПодписан е договор между САЩ и Англия за строителството на канал между Тихия и Атлантическия океан. \r\nПанамският канал е географски воден път с международно значение в Центална. Америка. Дължината му е 81 600 м. Свързва пристанищата на Карибско море (Кристобал, Колон) и на Тихия океан (Панама, Балбоа). Построен е през 1914 г., каналът е официално открит през 1920 г. От 1914 г. до 1979 г. се намира под юрисдикцията на САЩ, до 2000 г. се управлява от специална комисия, след което преминава под пълната власт на Панама. \r\n1883 г. \r\nВ САЩ е въведена единна система за измерване на времето. \r\n1877 г. \r\nВ хода на Руско-турската война турската крепост Карс е превзета от руските войски (6 ноември по стар стил). \r\nНа Задкавказкия театър руските войски настъпват през месец април. Те успяват да превземат Баязет и обсаждат Карс, но на 25 юни са отблъснати и са принудени да преминат в отбрана. Настъплението на турските войски е спряно на 15 октомври в битката при Аладжа, след което руснаците поемат инициативата и на 17 ноември превземат Карс. \r\n1865 г. \r\nПубликуван е първия разказ на Марк Твен “Знаменитата скачаща жаба”. \r\nМарк Твен (псевдоним на Самюъл Ленгхорн Клемънс ) - американски. писател, публицист, общественик. Роден е на 30 ноември 1835 г. във Флорида, щат Мисури Израства в градчето Ханибал (Мисисипи). От 18-год. възраст се занимава с различни професии - лоцман по Мисисипи, златотърсач в Калифорния, писар, журналист. Получава известност с разказа си “Знаменитата скачаща жаба от Калаверас” (1865 г.). През 1867 г. пътува из Европа, посещава Палестина. Утвърждава се като сериозен и авторитетен писател с остро перо и тънък сарказъм. Романи: “Приключенията на Том Сойер” (1876 г.), “Приключенията на Хъкълбери Фин”, “Животът по Мисисипи”(1883 г.), “Принцът и просякът” (1882 г.), “Един янки в двора на крал Артур” (1889 г.), “Дневникът на Адам” (1904 г.), “Дневникът на Ева” (1906 г.) и др. Умира на 21 април 1910 г. в Редлинг, щат Кънетикът \r\n1775 г. \r\nЕкатерина ІІ създава губерниите в Русия. \r\nЕкатерина ІІ Алексеевна (София Фредерика Августа Анхалт-Цербска) е руска императрица от 28 юни 1762 г. Родена е на 2 май 1729 г. в Щетин. Произхожда от беден немски княжески род. Омъжена е за наследника на руския престол (1745 г.), бъдещия император Петър III. Високо интелигентна, образована, с много широка обща култура, Екатерина ІІ бързо научава руски език и получава дълбоки и подробни знания за Русия и нейните проблеми. Скоро след коронясването на Петър III, с помощта на гвардията прави преврат и заема престола. Коронясана е в Москва на 22 септември 1762 г. Продължава политиката на преобразования и реформи. Особено активно участва в държавния живот. Заобикаля се със способни, енергични и интелигентни сановници: А. Р. Воронцов, П. А. Румянцев, Г. А. Потьомкин, А. А. Безбородко, А. В. Суворов и др. Общува с много видни свои съвременници - Волтер, френски енциклопедисти и др. Свиква Законодателна комисия (1767 г.) и съставя за нея специален \"Наказ\" (ръководство), като използва много прогресивни идеи на европейски интелектуалци и мислители: Монтескьо, Волтер, Дидро и др. Създава специална организация \"Свободно икономическо дружество\" (1765 г.) за защита интересите на дворяните; започва прокарването на границите между владенията на помещиците. При нейното царуване избухва Селската война, под ръководството на Е. И. Пугачов (1773-1775 г.), която е потушена с твърдост и жестокости. Извършва реформа в управлението на губерниите (1775 г.), което укрепва административната система на Русия; утвърждава наследствените съсловни права на дворянството. Основен обект на външната политика са северните брегове на Черно море и Северен Кавказ - по това време турски владения. Проявява голямо дипломатическо умение и след две успешни войни с Турция, Русия заема целия бряг на Черно море, от устието на р. Дунав до р. Дон, заедно с Кримския полуостров. Съгласно Кючук Кайнарджикският мир (1774 г.) Русия получава право да защитава интересите на християните в Османската империя, което се смята за голяма крачка в решаването на т. нар. Източен въпрос. Участва в трите разделяния на Полша (1772 г., 1793 г., 1795 г.), при които Русия получава обширни територии от Литва, Западна Белорусия и Западна Украйна. Екатерина II има и добри литературно-публицистични способности. Под нейно ръководство излиза сатиричното списание \"От всякъде по нещо\". Оставя драматични съчинения: комедиите \"О, време!\", \"Измамникът\", \"Именният ден на г-жа Ворчалкина\" и др.; приказки за деца \"Приказка за царския син Хлор\", \"Приказка за царския син Тевей\"; исторически произведения: \"Записки за руската история\", \"Антидот\" и др. Нейните \"Записки\" и допълненията към тях са интересен източник за историята на ранните години от живота й и началото на царуването й. Екатерина ІІ умира в Царско Село (днес Пушкин) на 17 ноември 1796 г. \r\n1626 г. \r\nОсветена е ватиканската катедрала „Св. Петър\". Строителството й започва през 1452 г. на мястото, където през 64 г. римският император Нерон заповядва апостол Петър да бъде разпънат на кръст заради вярата си. На тази дата са родени : \r\n1960 г. \r\nРодена е Ким Уайлд - английска поппевица. Става известна в началото на 80-те години (през 1981 г. 3 нейни песни са включени в британски класации). Албуми: “Kim Wilde” (1981 г.), “Select” (1982 г.), “Catch as Catch Can” (1983 г.), “Best of”, “Teases and Dares” (1984 г.), “Another Step” (1987 г.) и др. \r\n1927 г. \r\nРоден е Елдар Александрович Рязанов - руски сценарист, драматург и режисьор. През 1950 г. завършва ВГИК. В периода 1950-1955 г. снима \"Твоите книжки\" и \"Остров Сахалин\", посветени на проблемите на децата. Голям успех има музикално-сатиричната му комедия \"Карнавална нощ\" (1956 г.). Снима филмите \"Девойка без адрес\" (1958 г.), \"Човек от никъде\" (1961 г.), \"Хусарска балада\" (1962 г.), \"Дайте ми книгата за оплаквания!\" (1965 г.). Съвременни теми разработва в \"Пази се от автомобил\" (1966 г.), \"Зигзаг на успеха\" (1968 г.), \"Старци разбойници\" (1972 г.), \"Невероятните приключения на италианци в Русия\" (1974 г.), \"Ирония на съдбата, или Честита баня\" (тв, 1976 г.), \"Служебен роман\" (1978 г.), \"Гараж\" (1980 г.). Към историята се връща отново в \"За бедния хусар добра дума кажете\" (тв, 1981 г.) и в екранизацията по А. Н. Островски “Жесток романс\" (1984 г.). Голям успех има \"Гара за двама\" (1983 г.). Други филми: \"Забравена мелодия за флейта\" (1987 г.). \"Небеса обетовани\" (1993 г.), \"Предсказанието\" (1994 г.), \"Здравейте, глупаци\" (1996 г.), \"Стари чанти\" (2000 г.), \"Ключ от спалнята\" (2002 г.). \r\n1923 г. \r\nРоден е Алън Шепърт - американски летец-космонавт, контраадмирал от военноморския флот. След завършване на Военноморска академия (1944 г.) участва във войната в Тихия океан. Работи като летец-изпитател на военноморския флот (1950-1953 г., 1955-1957 г.). Завършва военноморски колеж (1958 г.) и посещава цивилна летателна школа. Постъпва в групата на космонавтите (1959 г.). На 5 май 1961 г. пръв в САЩ извършва 15-минутен полет по траектория на космическия кораб “Меркурий”. Заедно с Е. Митчел и С. Рус лети до Луната като командир на космическия кораб “Аполо-14” (1. - 10 февруари 1971 г.). \r\n1906 г. \r\nРоден е Клаус Ман - германски писател. Емигрира от Германия по време на фашизма. Издава списание, на което сътрудничат известни писатели като Х. Ман, А. Жид, Р. Ролан, Ж. Кокто, Хъксли, Б. Пастернак, Иля Еренбург, Хемингуей и др. Пише автобиографичната книга “Повратната точка”. Самоубива се през 1949 г. на Френската Ривиера (Кан). Най-известното му произведение е романът “Мефистофел” (1936 г.), поставено в парижкия “Театър дьо солей” от Ариан Мнушкин и адаптиран за киното от унгарския режисьор Ищван Сабо. Умира на 21 май 1949 г. в Кан. \r\n1906 г. \r\nРоден е Джордж Уолд - американски биолог и биохимик. Завършва Нюйоркския университет (1927 г.). Член е на Националния изследователски комитет на САЩ (1932-1934 г.), преподавател е по биология в Харвардския университет (1944-1948 г., 1948-1968 г. става професор по биология). Основните му трудове са по биохимия, физиология, еволюция на зрението и въпроси на цветното зрение у човека, по проблемите на възникване на живота и биологичната еволюция. Открива витамините ретинол (А) и дехидроретинол (А2) в рецепторите на ретината на окото. Изяснява тяхната роля при образуването на зрителните пигменти и природата на преобразуванията им. Получава Нобелова награда за медицина и физиология (1967 г., заедно с Р. Гранит и Х. Хартлайн). \r\n1882 г. \r\nРоден е Жак Маритен - френски религиозен философ, водещ представител на неотомизма. Възгледите му се формират под влиянието на Бергсон, но след като през 1906 г. приема католическата вяра, става привърженик на св. Тома Аквински. От 1914 г. е професор в Католическия университет в Париж. Поддържа тесни връзки с Института по средновековни изследвания в Торонто (Канада). През 1940-1945 г. живее в САЩ, професор е в Принстънския и Колумбийския университети. От 1945 г. до 1948 г. е посланик на Франция във Ватикана, а от 1948 г. до 1960 г. - професор в Принстънския университет. Подлага на критика философията на Новото време, тъй като смята, че нейните представители са виновни за разрушаването на ценностния фундамент на средновековната култура. Според него пролог към дейността на водещите теоретици на тази философия е учението на Мартин Лутер. За Маритен е присъщ екзистенциалният прочит на томисткото учение за битието. Социокултурният му идеал получава официално признание от Католическата църква след Втория Ватикански събор.Умира на 29 април 1973 г. в Тулуза. \r\n1880 г. \r\nРоден е Александър Александрович Блок - руски поет, публицист и писател, представител на символизма. Роден е на 18 ноември 1880 г. Завършва славянска филология (1906 г.). През 1904 г. издава първата си стихосбирка \"Стихове за Прекрасната Дама\". След революцията от 1905-1907 г. пише \"Куликово поле\", 1908 г., \"Волни мисли\", 1907 г., \"Ямбове\", 1907-1914 г., цикъла \"Снежната маска\", 1907 г., \"Фаина\", 1907-1908 г., \"Възмездие\" 1908-1913 г., \"Кармен\", 1914 г. Поезията на Блок е преведена на много езици. Умира на 7 август 1921 г. \r\n1852 г. \r\nРоден е Миколаш Алеш - чешки живописец и график. Продължава традициите на Й. Манес. Учи в Пражката художествена академия от 1869 г. до 1875 г. Създава картини по теми от чешката национална история (\"Срещата на Иржи от Подебрат с Матиаш Корвин\", 1878 г.), рисува стенописи във фоайето на Националния театър в Прага от 1880 г. до 1881 г., графични серии, между които илюстрации към народните песни. Умира на 10 юли 1913 г. в Прага. \r\n1743 г. \r\nРоден е Йоханес Евалд - датски писател. В ранното си творчество следва образците на френския класицизъм (трагедията \"Адам и Ева\", 1769 г.), а след това се обръща към теми и сюжети от скандинавската митология и история. Пише драмите: \"Роуф Краге\" (1770 г.), \"Смъртта на Балдр\" (1775 г.), \"Рибари\" (1779 г.). Публикува автобиографичната повест \"Живота и разсъжденията на Йоханес Евалд\" (1774-1778 г.). Автор е на патетични оди и кантати, на лирични стихове. Песента му \"Крал Кристиан върху високата мачта\" става национален химн на Дания. Умира на 17 март 1781 г. в Копенхаген. На тази дата умират : \r\n1965 г. \r\nУмира Хенри Едгар Уолис - американски общественик, политик и държавник. Роден е на 7 октомври 1888 г. в щат Айова. В периода 1933 -1940 г. е министър на селското стопанство, след което е вицепрезидент на президента Ф. Рузвелт (1941-1945 г.). Хенри Уолис е привърженик на Рузвелтовия “нов курс” във външната и вътрешната политика. В годините 1945-1946 г. е министър на търговията. Впоследствие Хенри Уолис се отказва да поддържа курса на “студената война” и е освободен от длъжност от президента Х. Труман. Кандидатира се за президент през 1948 г. След като претърпява поражение на изборите се оттегля от политическата дейност. \r\n1962 г. \r\nУмира Нилс Хенрих Давид Бор - датски учен, физик. Роден е на 7 октомври 1885 г. в Копенхаген. Създава планетарен модел на атома и първата квантова теория на атома, участва в разработването на основите на квантовата механика. Има значителен принос в развитието на теорията на атомното ядро на процесите на взаимодействието на елементарните частици със средата. Завършва университет в Копенхаген (1907-1910 г.) и класическата електронна теория на металите (1908 г.). Работи в Кеймбридж с Дж. Томсън (1911-1912 г.) и в Манчестър заедно с Е. Ръдърфорд. В годините 1914 г. -1916 г. Нилс Бор е преподавател по математическа физика в Манчестър. От 1916 г. той е ръководител на катедра в Копенхаген. Нилс Бор създава институт по теоретична физика в Копенхаген и в периода 1920-1962 г. е негов директор. Датският учен участва в създаването на американската атомна бомба. Има важни открития в областта на ядрената физика. През 1922 г. Нилс Бор получава Нобелова награда за физика. \r\n1952 г. \r\nУмира Пол Елюар (псевдоним на Йожен Емил Пол Грендел) - френски поет. Роден е на 14 декември 1895 г. Участник е в Първата световна война (стихосбирка \"Дълг и тревога\", 1917 г.). Той е един от създателите на сюрреализма в литературата. По време на Втората световна война се включва в Съпротивата. Превежда на френски език произведения на Христо Ботев. Поетични книги: \"Поезия и истина\" (1942 г.), \"Среща с германците\" (1944 г.), \"Политически стихотворения\" (1949 г.) и др. \r\n1941 г. \r\nУмира Валтер Нернст - германски физик и физико-химик. Роден е на 25 юни 1864 г. в Бризен, дн. Вомбжезно, Полша. Лауреат е на Нобелова награда за физика за 1920 г. Следва в университетите в Цюрих, Берлин, Грац и Вюрцбург (1883-1887 г.), специализира при Л. Болцман и Ф. Колрауш. От 1890 г. е частен доцент, от 1891 г. е професор в Гьотингенския университет; основава физико-химичен институт към университета (1896 г.). Професор е в Берлинския университет (1902-1933 г.), директор на Института по химия (1905-1922 г.) и Института по физика (1924-1933 г.) към университета. Нернст е един от основоположниците на съвременната физико-химия. Установява връзката между подвижността на йоните и коефициента на дифузия на електролитите (1888-1889 г.), което му служи за основа при създаването на теорията за електродвижещите сили на галваничните елементи. Открива закона за разпределението (закон на Нернст за разпределението, 1890 г.). Изследва топлинните процеси при ниски температури и формулира принцип (теорема на Нернст, 1906 г.), съгласно който изменението на ентропията на телата се стреми към нула, ако тяхната температура се стреми към нула. Неговият принцип не произтича от първия и втория принцип на термодинамиката и нерядко се нарича трети принцип на термодинамиката. Синтезира амоняк от азот и водород при високи температури и под налягане, като използва манган за катализатор (1905-1907 г.). Публикува изследвания върху общи въпроси от космологията и физическото описание на Вселената. \r\n1472 г. \r\nУмира Висарион (мирско име - Йоан) - византийски философ, богослов, митрополит на Никея. Роден е 2 юни 1403 г. в Трапезунд. Получава първоначално образование в Трапезунд и Константинопол. През 1423 г. става монах, а през 1431 г. е йеромонах, веднага след което заминава за Мистра, за да учи философия при Г. Г. Плетон (до 1436 г.). През 1436 г. става игумен на един от константинополските манастири, а през 1437 г. е ръкоположен за митрополит на Никея. Заедно с Марк Евгеник е говорител на византийска делегация на Фераро-Флорентинския събор (1437/1438 г.), където защитава унията. През 1439 г. се връща в столицата, но заминава за Рим (1440 г.), тъй като папа Евгений IV го удостоява с кардиналски сан. През 1463 г. е обявен за латински титуларен патриарх на Константинопол. Съчинения: \"Енциклика към гърците\" (1463 г.), превод на Аристотеловата \"Метафизика\" и резюме на \"Физика\" (в 6 книги), превежда на латински език съчинения на Ксенофон и Демостен, \"Апология на писанията на Век\" (коментар върху \"Антепиграфи\" на Гр. Палама и \"Епиграфи\" на Й. Век), \"Срещу измамния обвинител на Платон\" (в 4 книги критика на Г. Трапезунд). За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.11.18", "title": "Денят 18 ноември в световната история"}
{"url": "http://www.focus-news.net/news/2018/11/18/2591666/plovdiv-negovo-preosveshtenstvo-znepolskiyat-episkop-arseniy-shte-oglavi-arhiereyska-sveta-liturgiya-v-mitropolitskiya-hram-sv-vmtsa-marina.html", "text": "С благословението на Негово Високопреосвещенство, Пловдивския митрополит Николай, Преосвещеният Знеполски епископ Арсений ще отслужи архиерейска света Литургия от 09.00 часа в митрополитския храм „Св.вмчца Марина”, град Пловдив, предаде репортер на  Агенция \"Фокус\" . След светата Литургия ще бъде отслужена заупокойна молитва по повод Световния ден за възпоменаване на жертвите от пътнотранспортни произшествия.  \r\nНикола Петков", "date": "2018.11.18", "title": "Пловдив: Негово преосвещенство Знеполският епископ Арсений ще оглави архиерейска света Литургия в митрополитския храм \"Св. вмца Марина\""}
{"url": "http://www.focus-news.net/news/2018/11/18/2591665/sport-rezultati-ot-kvalifikatsiite-za-kan.html", "text": "Изиграха се 8 срещу от квалификациите за Купата на африканските нации. Резултатите: \r\nЕкваториална Гвинея – Сенегал 0:1 \r\nКоморските острови – Малави 2:1 \r\nГабон – Мали 0:1 \r\nГамбия – Бенин 3:1 \r\nСейшелите – Либия 1:8 \r\nЮАР – Нигерия 1:1 \r\nНамибия – Гвинея-Бисау 0:0 \r\nУганда – Капо Верде 1:0", "date": "2018.11.18", "title": "Спорт: Резултати от квалификациите за КАН"}
{"url": "http://www.focus-news.net/news/2018/11/18/2591664/nimh-zhalti-kodove-za-snyag-i-dazhd-sa-obyaveni-v-20-oblasti-na-stranata.html", "text": "Жълти кодове за сняг и дъжд са обявени в 20 области на страната за 18 ноември, сочи справка на сайта на  НИМХ . \r\nЖълт код за сняг е в сила за 10 области – Видин, Монтана, Враца, Плевен, Ловеч, Габрово, София област, София – град. Перник, Кюстендил. В по-голямата част от областите ще има валежи от сняг и ще се образува снежна покривка с дебелина до около 10 см. \r\nКод от същата предупредителна степен, но за дъжд  е в сила за 6 области – Бургас, Ямбол, Сливен, Стара Загора, Хасково и Кърджали. В тези райони на страната ще има значителни валежи от дъжд, като количествата ще са между 20-30 л/кв.м. \r\nЖълта е степента на опасност за валежи от дъжд и сняг и в Благоевград, Пазарджик, Пловдив и Смолян. В тези области ще има значителни валежи от дъжд, в планините - от сняг. Очакваните количества на валежа са между 15 - 25 л/кв.м.", "date": "2018.11.18", "title": "НИМХ: Жълти кодове за сняг и дъжд са обявени в 20 области на страната"}
{"url": "http://www.focus-news.net/news/2018/11/18/2591660/protestite-v-stranata-prodalzhavat.html", "text": "За пореден ден в няколко града на страната ще се проведат протести срещу високите цени на горивата, смяна на системата и в подкрепа на майките на деца с увреждания. София:  \r\nВ столицата се очаква да има затруднения в движението заради няколко протеста. Протест и шествие с искане за оставката на правителството ще се проведе на пл. „Народно събрание“ от 11.00 часа. Очаква се шествието да започне в 13.00 и да свърши в 16.30 часа. Маршрут – пл. „Народно събрание“, бул. Цар Освободител“, пл. „Независимост“, бул. „Княз Ал. Дондуков“, бул. „Васил Левски“, бул. „Цар Освободител“ до пл. Орлов мост до езерото Ариана. \r\nВ 13.00 часа в парк „Княжеска градина“ ще започне митинг протест  и шествие - молитва „За свобода на вероизповеданието\". Маршрутът на шествието, което ще започне в 14.30 и се очаква да приключи в 16.00 часа е Княжеска градина“, ул. „Гурко“, ул. „Г. С. Раковски“, престой пред сградата на ЕК - 10-15 минути, бул. „Патриарх Евтимий“, парково пространство НДК. \r\nОбщ национален протест и автошествие „Смяна на системата“ ще започне на пл. „Княз Александър I Батенберг“ в 15.00 часа. Демонтрацията ще продължи до 22.00 часа. Предвижда се пристигане на авто-шествия от различни градове. С оглед осигуряване на паркиране на автомобилите ще бъдат затворени за обществено ползване паркингите на пл. „Княз Александър I Батенберг“ и пл. „Ал. Невски“ от 08.00 часа до приключване на събитието. Няма заявено шествие, но се очаква да е затворен за движение бул. „Цар Освободител“ от ул. „Г. С. Раковски“ до пл. „Независимост“. Ще има затруднения на трафика на основните входове на град София около пристигането на шествията, в интервала 12.00 до 15.00 ч. \r\nВъпреки че в петък Валери Симеонов съобщи, че се оттегля от поста на вицепремиер, част от майките на деца с увреждания обявиха, че ще продължат с протеста си, който ще бъде само присъствен, докато оставката не бъде гласувана в Народното събрание.  Пазарджик и Пловдив: \r\nЖители на двата града ще тръгнат към столицата, за да протестират срещу високите цени на горивата и социалната несправедливост. \r\nВ Пловдив сборният пункт отново ще бъде на паркинг на хипермаркет на бул. „България“ в 08.00 часа. Очаква се в 09.00 часа част от протестиращите да тръгнат към Пазарджик. Тези от тях, които остават в Пловдив, ще тръгнат на протестно шествие в 09.30 часа, като ще преминат по маршрут: бул. „България“ – бул. „Васил Априлов“ – бул. „Шести септември“ – бул. „Източен“ – бул. „Христо Ботев“ – кръговото на Централна гара – ул. „Иван Вазов“, където е и крайната дестинация. Там участниците в шествието ще оставят колите си и ще тръгнат към сградата на Общината, за да продължат протестните действия. „Носете българския си дух! Всичко е в наши ръце!“, призовават организаторите на протеста в Пловдив. \r\nВ Пазарджик сборният пункт ще е в 9.00 часа на битака в града, като протестиращите ще останат 1 час там, след което в 10.00 часа с автомобилите си ще тръгнат организирано към София, където ще се присъединят към протестиращите там. Очаква се към протестното шествие да се присъединят и протестиращи от Пловдив, с които заедно ще потеглят към столицата.  Варна: \r\nВ 13.00 часа се предвижда провеждане на автошествие, което ще тръгне към сградата на Общината, където в 14.00 часа ще започне протестът на жителите на града. Разлог и Банско: \r\nЖители на общините Разлог и Банско предвиждат протест и блокада на пътя Симитли – Гоце Делчев. Официално протестът е обявен за 12.00 часа, а за сборен пункт е определен районът на комплекс „Реденката“ край Разлог. Петрич: \r\nОчаква се в 13.00 часа жителите на града да се съберат на паркинга при общинската болницата, а след това се планува да бъде затворен ГКПП „Кулата“. Очаква се в действията да се включат и групи от община Сандански, както и близките населени места. Бургас: \r\nВ Бургас продължава протестът срещу цените на горивата. В 12.00 часа протестиращите ще се съберат на паркинга на хипермаркета на един от входовете на града.  \r\nПротестни действия се очакват и в градовете Хасково, Благоевград, Панагюрище, Ловеч, Добрич, Ямбол и Сливен.", "date": "2018.11.18", "title": "Протестите в страната продължават"}
{"url": "http://www.focus-news.net/news/2018/11/18/2591668/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip.html", "text": "От 09.00 до 22.00 часа на 18 ноември се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент” на ул. „Московска” между ул. „Малко Търново” и ул. „Георги С. Раковски”. Това съобщиха от пресцентъра на  Столична община .", "date": "2018.11.18", "title": "София: Въвежда се временна организация на движението за заснемане на рекламен клип"}
{"url": "http://www.focus-news.net/news/2018/11/18/2591671/pazardzhik-mokri-sa-patishtata-v-oblastta-slab-snyag-prevalyava-v-mestnostta-kartela-v-rodopite.html", "text": "Спокоен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са мокри заради преваляващия слаб дъжд. Слаб сняг превалява в местността Картела в Родопите. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2018.11.18", "title": "Пазарджик: Мокри са пътищата в областта, слаб сняг превалява в местността Картела в Родопите"}
{"url": "http://www.focus-news.net/news/2018/11/18/2591670/denyat-18-noemvri-v-balgarskata-istoriya.html", "text": "На 18 ноември 1885 г. (06 ноември по стар стил) в Сръбско-българската война, Радомирският отряд на капитан Стефан Кисов задържа сръбската Моравска дивизия при Брезник. По същото време нашите части отблъскват сърбите при Белоградчик.  \r\nПрез 1915 г. по време на Първата световна война българските войски завземат град Тетово. Същия ден на фронта при село Криволак, дн. Македония, е убит Христо Чернопеев. \r\nНа 18 ноември цяла България празнува победата с 1:2 на „Парк де Пренс”, постигната късно предната вечер на стадиона в Париж, която изпрати националния отбор по футбол на Световното в САЩ. \r\nНа тази дата е затворена глава „Енергетика” в преговорите с Европейската комисия в Брюксел, която решава съдбата на Трети и Четвърти блок на АЕЦ “Козлодуй”: да бъдат затворени до края на 2006 година. \r\n2011 г. \r\nПрезидентът присъжда Орден „Св. св. Кирил и Методий” на Михалис Гарудис - огърлие „за значимия му принос за развитието на културата и изкуството в Република България“. \r\n2002 г. \r\nВ преговорите в Брюксел за присъединяване на България към ЕС е закрита главата за енергетиката, което означава, че III и IV блок на АЕЦ \"Козлодуй\" трябва да бъдат закрити до края на 2006 г. Външният министър Соломон Паси заявява, че след обещаната \"партньорска проверка\" на двата реактора от страна на ЕС главата може временно да се открие, за да се удължи срокът за действие на реакторите. \r\n2001 г. \r\nПровежда се втори тур на президентските избори. Изборите са спечелени от кандидата на \"Коалиция за България\" и лидер на БСП Георги Първанов с вицепрезидент о.з. ген. Ангел Марин. Те получават 54,13 % от гласовете, докато за действащия президент Петър Стоянов и Нели Куцкова гласуват 45,87 %. \r\nПървият тур на изборите за президент се провежда на 11 ноември 2001 г. Общия брой на избирателите по избирателни списъци възлиза на 6 847 422 души, от тях гласуват 2 850 297 души, което представлява 41.62 % избирателна активност. Издигнатите кандидати за президентския и вицепрезидентския пост са: \r\n- Петър Стефанов Стоянов и Нели Петрова Куцкова (Инициативен комитет) \r\n- Петър Кирилов Берон и Стоян Вълчев Андреев (Партия “Съюз България”) \r\n- Богомил Ангелов Бонев и Атанас Иванов Железчев(Партия “Гражданска партия на България) \r\n- Жорж Ганчев Ганчев и Веселин Стоянов Бончев(Партия “Блокът на Жорж Ганчев”) \r\n- Георги Първанов и Ангел Марин(Коалиция “Коалиция за България”) \r\n- Ренета Иванова Инджова Кръстю Николов Илов (Партия “Демократичен алианс”). \r\nСлед обявяване на официалните резултати става ясно, че кандидатите Петър Стоянов и Георги Първанов ще трябва да се явят на втори тур. На първия тур Петър Стоянов получава 34.95% от гласовете или 991680 души, а Георги Първанов 36.39% или 1032665 души. \r\nДругите кандидатите получават съответно: \r\n- Петър Берон - 31394 души или 1.11% от гласовете \r\n- Богомил Бонев - 546801 души или 19.27% от гласовете \r\n- Жорж Ганчев - 95481 души или 3.36% от гласовете \r\n- Ренета Инджова - 139680 души или 4.92% от гласовете \r\n2001 г. \r\nЗавършва визитата на премиера Симеон Сакскобургготски в САЩ. Той е на четиридневно посещение по повод LXI сесия на ООН. По време на посещението си той провежда редица срещи с политици и представители на финансови кръгове. \r\n1999 г. \r\nВ дните 18 и 19 ноември в Истанбул се провежда среща \"на върха\" на ОССЕ. България е представена от президента Петър Стоянов и от външния министър Надежда Михайлова. На срещата е подписана Харта за европейската сигурност, в която е изразена тревога от конфликта в Чечня. \r\n1996 г. \r\nПрезидентът Желю Желев провежда последователни консултации с парламентарните сили по въвеждане на валутен борд. На 7 ноември 1996 г. на закрито заседание правителството обсъжда условията за въвеждане на борд в България. Валутният борд в България е въведен на 14 юни 1997 г. Тогава 134 депутата от XXXVIII НС гласуват в подкрепа на въвеждането му. Основните характеристики на валутния борд са: валутният борд е задължен да купува и продава неограничено чужда валута срещу местна валута по определения в закона курс; валутният борд поддържа валутен резерв, който покрива парите в обръщение; валутният борд не провежда монетарна политика и не отпуска кредити на правителството. \r\nРезултат от въвеждането на валутния борд е намаляването на инфлацията. \r\nВ периода до 1997 година инвестициите са намалявали средно с почти 9% годишно. След въвеждането на валутния борд инвестициите нарастват средно с над 19 % годишно. Един от важните индикатори за доверието в икономиката е нивото на чужди инвестиции, които влизат в страната ежегодно. \r\n1995 г. \r\nУчреден е Земеделски демократичен съюз от бивши членове на Българския земеделски народен съюз \"Никола Петков\" в СДС. Регистриран е през януари 1996 г. Председател на партията е Владислав Костов. \r\nВладислав Борисов Костов е агроикономист, политически и държавен деец. Роден е в София на 11 ноември 1934 г. Завършва агрономство. След 10 ноември 1989 г. се включва в обществено-политическия живот на страната. Член на БЗНС. Заместник-министър на земеделието, депутат в ХХXVII и ХХXVIII Народно събрание. \r\n1993 г. \r\nСДС отново предлага вот на недоверие на правителството, който е отхвърлен. \r\nСъюзът на демократичните сили внася шест вота на недоверие към кабинета на Любен Беров ( три през 1993 г. и още три през 1994 г.). Всичките гласувания са отхвърлени. Основанията за всеки един от тях са съответно - побой над председателя на Народното събрание Стефан Савов, преговорите по външния дълг, правителствено постановление за местните такси, антисоциална политика, престъпност и неспособност на премиера да организира и ръководи правителството. \r\n1992 г. \r\nПрограмата на ООН за развитие (ПРООН) открива своя служба в София. \r\nПРООН e глобалната мрежа на ООН за развитие, която се застъпва за промяна и осъществява контакти между държавите и източниците на знания, опит и ресурси, с цел да помага на хората да градят по-добър живот. Представители на ПРООН има в над 166 държави, където се работи съвместно за разрешаване на глобалните и националните проблеми. \r\nМрежата на ПРООН обединява и координира усилията в глобален и национален мащаб за постигане на поставените цели. Основните задачи на развитието, които си поставя ПРООН в България, са: Намаляване на бедността, Демократично управление, ИТ и комуникации, Енергия и околна среда, ХИВ/СПИН . \r\n1989 г. \r\nОпозицията провежда първия си масов митинг на площада пред Храм-паметника \"Св. Александър Невски\". Той е организиран от независимите клубове и дружества. Осем дни по-рано на 10 ноември 1989 година, Тодор Живков е свален от лидерския пост в Българската комунистическа партия /БКП/. \r\nСъгласно чл.1 на Конституцията от онова време БКП е управляващата партия в Народна Република България. Живков е свален на пленум на Централния комитет на БКП от поста генерален секретар на партията. \r\n1987 г. \r\nВ 272 аудитория на Софийския университет се провежда отчетно-изборна конференция на университетската организация на БКП. В изказванията си професорите Никола Попов и Недялко Белев правят сериозна критика на икономическата политика на БКП, а философът доц. Николай Василев обвинява партията, че ограничава свободата на мисълта и словото на интелигенцията. Изказванията им са посрещнати с аплодисменти. На 20 ноември тримата и проф. Васил Иванов, който на събранието критикува \"преустройството\" в страната, са изключени от БКП. Членството им в БКП е възстановено през ноември 1989 г., като решението за това им съобщава новият генерален секретар на ЦК на БКП Петър Младенов на 12 ноември 1989 г. \r\n1970 г. \r\nОт 18 до 21 ноември се състои официално посещение в България на Николае Чаушеску. На 19 ноември е подписан вторият договор за дружба, сътрудничество и взаимна помощ между България и Румъния. \r\nНиколае Чаушеску е роден в с. Скорничешще на 8 януари 1918 г. Той е румънски държавник, общественик и политик. От 1969 г. Чаушеско е Генерален секретар на РКП., председател е на Държавния съвет на СРР от 1967 г., върховен главнокомандващ. на въоръжените сили от 1968 г., президент на СРР от март 1974 г. до декември 1989 г. Заедно със съпругата си е екзекутиран на 25 декември 1989 г. \r\n1948 г. \r\nПолитбюро на ЦК на БРП (к) решава \"със съдействието на съответните административни органи\" да бъде изпълнено правителственото разпореждане за интерниране на екзарх Стефан І в с. Баня, Карловско, поради противопоставянето му на намесата на партийните и държавните органи в работата на Светия синод на Българската православна църква. В с. Баня, Карловско той остава до смъртта си през 14 май 1957 г. \r\nЕкзарх Стефан I е висш духовник. Светското му име е Стоян Попгеоргиев Шоков. Той е роден на 7 септември 1878 г. в с. Широка лъка, Смолянско. Завършва Духовна семинария в Самоков и Духовна академия в Киев. След завръщането си става учител в Пловдив, а от 1910 г., след като приема монашество, е изпратен за протосингел в Българската екзархия в Цариград. В периода 1915-1919 г. е на специализация в Швейцария, като същевременно изпълнява и някои дипломатически мисии на българските правителства. През 1921 г. е ръкоположен за епископ Маркианополски, а през следващата година получава назначение за софийски митрополит. На този пост остава до 1945 г., когато е избран за български екзарх. Една от големите му заслуги като висш духовник е спечеленото съгласие от Вселенската патриаршия за вдигане на схизмата, наложена от нея на Българската екзархия още през 1872 г. На екзархския пост Стефан І не се задържа дълго. Поради отрицателното му отношение към отечествено-фронтовската власт през 1948 г. е отстранен от него, а скоро след това и изпратен в с. Баня, Карловско, където живее до края на живота си. \r\n1945 г. \r\nПроведени са избори за XXVI ОНС. Изборите са бойкотирани от опозицията. От общо 4 501 035 имащи право на глас гласуват 3 853 097 или 85,60 %. От тях 3 397 672 или 88,18 % са гласували за ОФ. Недействителните бюлетини са 455 425. \r\n1935 г. \r\nВ периода 6 – 18 ноември се провеждат съвещания на водачите на забранените партии в дома на Александър Малинов за съгласуване на тяхната дейност за сваляне на правителството и възстановяване на конституционното управление. \r\nАлександър Малинов е юрист, политически и държавен деец. Роден е през 1867 г. в Пандъкли (Бесарабия) (днес в Украйна) в семейството на български преселници. Завършва гимназия в Болград и право в Киев. Установява се в България през 1891 г. и работи като съдия и прокурор, а от 1896 г. се отдава на адвокатска практика. Той е един от видните дейци на Демократическата партия, а след смъртта на основателя и П. Каравелов (1903 г.) и неин лидер. \r\nАлександър Малинов заема постовете: председател на ХХIII ОНС (1931-1934 г.), министър-председател (16 януари 1908-16 март 1911 г.; 21 юни-28 ноември 1918 г.; 29 юни-12 октомври 1931г.), в същото време министър на обществените сгради, пътищата и съобщенията (16 януари 1908-5 септември 1910 г.), министър на външните работи и изповеданията (5 септември 1910-16 март 1911 г.;21 юни-17 октомври 1918 г. ;29 юни-12 октомври 1931 г. ), министър на правосъдието (17 октомври-28 ноември 1918 г.). \r\n1923 г. \r\nПровеждат се избори за XXI Обикновено народно събрание. Спечелени са от управляващата коалиция на Демократическия сговор (173 депутати, от които 56 демократи, 43 народнопрогресисти, 42 сговористи и 32 радикали) и социалистите (29 депутати). Депутатските места за опозицията са разпределени по следния начин: БЗНС - 30, Националлибералната партия - 7 и БКП - 9. Повечето депутати на БКП са регистрирани в земеделски листи или като независими. \r\nПолитическата партия Демократически сговор е образувана на 10 август 1923 г. чрез сливането на Народния сговор със Съюза на демокрацията. Начело на партията стои Централно бюро. Фактически лидер на партията през управлението на първия сговористки режим (юни 1923 г. - януари 1926 г.) е проф. Ал. Цанков, който по това време е и министър-председател. \r\n1912 г. \r\nМакедоно–одринското опълчение настъпва към Димотика (31 ноември по нов стил). Опълчението е доброволческата част, включена в състава на Българската армия по време на Балканската война 1912–1913 г. и Междусъюзническата война 1913 г. Формирано е в София по инициатива на Изпълнителния комитет на Македоно-одринските братства. Включва българи от Македония и Одринско, които не се числят в запаса на Българската армия. Създадените дружини са поставени под командването на българските офицери ген. Н. Генев, подполк. Ал. Протогеров и майор П. Дървингов. При започването на Балканската война 1912–1913 г. численият му състав достига 14 670 войници и офицери. Македоно–одринското опълчение действа в района на Мъстанли (днес Момчилград), Гюмюрджина и Дедеагач. Отличава се в сраженията с турските войски при Шаркьой. До края на Балканската война численият му състав нараства с още 3 дружини. След подписването на Лондонския мирен договор 1913 г. е прехвърлено в Македония. По време на Междусъюзническата война 1913 г. участва в сражения със сръбски и черногорски войски при Злетово, Маркова стъпка и др. В двете войни дава убити 720 души и над 3500 ранени и изчезнали по бойните полета. След края на Междусъюзническата война напуска Македония и на 7 август 1913 г. (20 август по нов стил) е разформировано в София. \r\n1910 г. \r\nНа 18 ноември (31 ноември по нов стил) се състои акция на българския депутат в отоманския парламент Панчо Дорев пред вселенския патриарх Йоаким III за сваляне на схизмата от Екзархията и признаване върховенството на патриарха. Акцията остава без резултат. \r\nПанчо Василев Дорев е историк, един от първите османисти. Роден е на 25 февруари 1878 г. в с. Пътеле, Леринско. Завършва гимназия в Битолско, след което следва право в Цариград и специализира във Виена. Работи като адвокат. След Младотурската революция (1908 г.) е народен представител от Битоля в турския парламент. От 1909 г. до 1911 г. е мирски съветник към Българската екзархия. От 1912 г. осъществява редица дипломатически дейности – легационен съветник в Цариград (1912–1914 г.), генерален консул в Будапеща (1914–1916 г.), легационен съветник в Лондон (1921 г.), генерален консул в Александрия (1922–1923 г.), пълномощен министър в Прага (1932–1934 г.). Издава 2 тома на \"Документи из турските държавни архиви. 1564–1909\". Автор е на \"Външна политика и причини за нашите катастрофи\". Умира на 28 декември 1938 г. \r\n1899 г. \r\nНа 18 ноември 1899 г. (30 ноември по нов стил) в София приключва първият конгрес на Народнолибералната партия, започнал на 16 ноември (28 ноември по нов стил). \r\nНароднолибералната партия (стамболовисти) е политическа организация, образувана през 1886–1887 г. след отцепването на привържениците на Стефан Стамболов от каравелисткото течение на старата Либерална партия и реорганизиране на дружинките на организацията \"България за себе си\". Изразява интересите на промишлено-търговската буржоазия. Нейни лидери са: Ст. Стамболов (до убийството му през 1895 г.), Д. Греков, Д. Петков и Н. Генадиев. Партията управлява страната от 1887 г. до 1894 г. и от 1903 г. до 1908 г. \r\n1893 г. \r\nОткрита е 34-километровата ЖП линията София-Перник (30 ноември по нов стил). \r\n1879 г. \r\nС указ на министър-председателя Марин Дринов е открита Първа Софийска девическа гимназия (30 ноември по нов стил). В класните стаи влизат 30 момичета. Класическият курс на обучение включва френски, немски, английски, руски, латински и гръцки. Задължителни са курсовете по „Възпитание” и „Ръкоделие”. \r\nДисциплината е строга, униформата представлява семпла рокля, черна престилка с презрамки, тъмносиня или бяла сламена шапка, украсена с една панделка в цвета на роклята. Забранено е носенето на бижута. \r\nВъзпитанички на гимназията са Елисавета Багряна, Дора Габе, Ана Карима, Мара Белчева и др. \r\n1876 г. \r\nОт 18 до 22 ноември (6-10 ноември по стар стил) в Букурещ се провежда Народен събор, свикан от БЦБО. В събора участват представители на централното ръководство и на регионалните структури на БЦБО във Влашко. Приета е програма за окончателно решаване на българския политически въпрос чрез военна окупация на Турция. Програмата е подписана от 15 души, сред които са и Владимир Йонин, Кириак Цанков, Иван Вазов, Петър Енчев, Стефан Стамболов, Олимпи Панов, Георги Стойчев, Иван Кавалджиев. \r\nБългарско централно благотворително общество (БЦБО) е политическа организация на българските емигранти в Румъния. Основана е на 10 юли 1876 г. в Букурещ като продължение на Българското человеколюбиво настоятелство. За неговото създаване голяма заслуга има Владимир Йонин - пратеник на славянските благотворителни комитети в Санкт Петербург и Москва, които поемат финансирането на БЦБО. Владимир Йонин е избран и за негов почетен председател. В ръководството на БЦБО са включени също К. Цанков, О. Панов, Ив. Вазов, Ст. Стамболов и др. Първоначално в неговите редове влизат представители и на революционното течение, и на консервативните среди. Но на Общото събрание (18-22 ноември 1876 г.) превес взимат представителите на второто течение, което се отразява и на духа на изработената програма на БЦБО. В нея се издига идеята за създаване на независима българска държава, но с монархическа форма на управление. Независимо от това БЦБО развива дейност за сплотяване на силите на българското националноосвободително движение след потушаването на Априлското въстание 1876 г. Организацията не само оказва помощ на пострадалото българско население, но се включва активно и в набирането на български доброволци за Сръбско-турската война 1876 г. Чрез материалната подкрепа на славянските комитети в Русия БЦБО поема и издръжката на завърналите се в Румъния българи след участието им във войната. За пропагандиране на своите цели и привличане на европейското обществено мнение в защита на българския народ БЦБО използва в. \"Нова България\", издаван от Христо Ботев. След обявяване на Руско-турската освободителна война 1877-1878 г. организацията се обръща с призив към българския народ да подкрепи действията на руската армия. В същия призив БЦБО обявява и прекратяването на своята дейност. На тази дата са родени : \r\n1943 г. \r\nРоден е Астор (Антраник Шаварш Арабаджиян) - български илюзионист, професионалист от 1963 г. Основател е на Клуб на илюзионистите в България (1975 г.). Получава званието \"мистер\" с Купата на викингите, Норвегия (1978 г.), лауреат е на 13 световни и европейски конкурса за магично изкуство. Единственият европеец с \"Оскар\" за магично изкуство (Питсбърг, САЩ, 1981 г.). Председател е на Съюза на илюзионистите в България (от 1999 г.). Собственик е на единствения Магичен театър в България (основан 19 юли 1996 г.). \r\n1896 г. \r\nРоден е Георги Савов Дръндаров - български писател и драматург (30 ноември по нов стил). Завършва право в СУ “Св. Климент Охридски” (1920 г.). Работи като чиновник. Публикува за пръв път стихотворения през 1914 г. Известен е като драматург. Повечето му пиеси са с историческа тематика. Две негови пиеси се играят на сцената на Народния театър през 1933 г. Автор е на произведения за деца. Някои съчинения: \"Болярите и пустинножителят\" (1934 г.), \"Страхиловата майчица\" (1934 г.), \"Злато\" (1939 г.), \"Тайната\" (1949 г.), \"Велчова завера\" (1960 г.) и др. Умира на 25 юни 1979 г. в София. \r\n1885 г. \r\nНа 18 ноември 1885 г. (30 ноември по нов стил) е роден Димитър Караджов - български композитор. Учи музика във Виена, Дрезден и Берлин, след което живее и работи в София (от 1920 г.). Автор е на оперите “Дъщерята на Пилат”, “Младият крал”, “На морския бряг” и “Милкана”, на симфонична музика, камерни произведения и др. Умира на 21 януари 1923 г. в София. На тази дата умират : \r\n2009 г.  \r\nУмира българският лекар и писател Любен Николов Станев. През 1949 г. завършва Медицинския факултет към Пловдивския държавен университет \"Паисий Хилендарски\", а след това работи като военен лекар. Става един от създателите и председател на Съюза на писателите-лекари в България и вицепрезидент на Международния съюз на писателите-лекари, член на ЮНЕСКО. През 1953 г. постъпва в Студия за игрални филми „Бояна”, където работи като редактор, главен редактор и сценарист във Втори творчески колектив \"Младост\". \r\nПрез 1966 г. става носител на наградата \"Златна роза\" на фестивала във Варна за филмите \"Цар и генерал\" и \"Наковалня или чук\". Носител е на редица награди. През 1997 г. става първият лауреат на голямата награда за литература \"Димитър Димов\", учредена от Клуба на лекарите-писатели и вестник \"Форум медикус\". \r\nЛюбен Станев е автор на повече от 30 книги с разкази, повести и романи и е сценарист на около 15 игрални филми, сред които са: Софийска история (1990), Човек на паважа (1987), Наковалня или чук (1972), Цар и генерал (1966) и др. \r\n1996 г. \r\nУмира Иван Василев - български биолог, хелминтолог, академик от 1984 г. и изобретател. Роден е на 31 октомври 1919 г. в с. Челопек, Врачанско. Завършва специалност \"Ветеринарна медицина\" в СУ “Св. Климент Охридски” през 1943 г. Член е на ръководството на филиала на \"Mensa academica\" до 1941 г., когато е арестуван. В периода 1943-1944 г. е ятак на партизански отряд \"Гаврил Генов\". През 1945 г. става асистент в Клиника по вътрешни болести. От 1950 г. е старши асистент в Катедра по паразитология на домашни животни при Ветеринарно-медицинския факултет на Селско-стопанската академия, където създава Клиниката по паразитни болести. В периода 1953-1960 г. е старши научен сътрудник и завеждащ Секцията по паразитология към БАН. От 1966 г. е директор на Централната хелминтологична лаборатория. През 1966 г. става професор във Висшия военно-медицински институт - София. От 1967 г. е член-кореспондент на БАН. Председател е на Дружеството на паразитолозите в България от 1978 г.; заместник-председател на Европейската федерация по паразитология от 1980 г., заместник-председател е на БАН от 1982 г. През 1985 г. е признато изобретението му \"Антихелминтно средство и метод за неговото получаване\". На името на Василев са наречени 3 нови вида хелминти. Автор е на около 150 научни труда в областта на фауната, морфологията, таксономията и разпространението на хелминтите, на биологията и екологията на хелминтите, на имунитета, патогенезата и терапията на хелминтозите. Автор е на учебници по ветеринарна медицина и паразитология. \r\n1944 г. \r\nУмира Райко Николов Алексиев - български журналист, писател, карикатурист. Роден е на 7 март 1893 г. Завършва българска филология в Софийския университет “Св. Климент Охридски”. Учи живопис в Германия и Италия. Първите му отпечатани карикатури са от 1907 г. Основател е на в-к \"Щурец\" (1932-1944 г.), автор е на книги с разкази и фейлетони. \r\n1931 г. \r\nУмира Васил Киров Кирков - български драматичен артист. Роден е на 15 май 1870 г. в Карлово. Следва драматическо изкуство във Виена (1893-1894 г.). Един от основателите е на българския професионален театър. Играе в Столичната драматична група (1890 г.), в театър “Сълза и смях” (1892-1904 г.) и в Народния театър (1904-1926 г.). По-известни роли: Хамлет (от Шекспир), Принцът (“Емилия Галоти” от Лесинг), Ернани (от В. Юго), Освалд (“Призраци” от Ибсен), Боркман (“Джон Габриел Боркман” от Ибсен), княз Мишкин (“Идиот” от Достоевски), Хлестаков (“Ревизор” от Гогол) и др. \r\n1478 г. \r\nУмира Теоктист - български монах, митрополит на Молдова (1453-1478 г.). Игумен е на манастира в Нямц. През 1453 г. е ръкоположен за митрополит на Молдова от печкия (сръбския) патриарх Никодим - акт, предизвикан от метежните събития след превземането на Константинопол от турците (29 май 1453 г.). Теоктист е духовен глава в продължение на четвърт век, той ръководи Църквата при молдовския владетел Стефан Велики (1457-1504 г.). За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.11.18", "title": "Денят 18 ноември в българската история"}
{"url": "http://www.focus-news.net/news/2018/11/18/2591673/veliko-tarnovo-ostava-zatvoren-poradi-svlachishte-uchastak-ot-pat-tsarski-izvor-draganovo-obhodniyat-marshrut-e-prez-selo-sushitsa.html", "text": "Спокоен е трафикът в града в почивния ден, предаде репортер на  Радио „Фокус” – Велико Търново . Пътните настилки са частично мокри. Времето e облачно. Температурата на въздуха е 1 градус. Натоварено е движението по бул. „България“, ул. „Никола Габровски“ и ул. „Васил Левски“, както и по ул. „Магистрална“. Всички светофарни уредби в града към момента работят нормално. \r\nЧастично мокри са пътните настилки на територията на областта. На места видимостта е затруднена поради наличието на мъгла. Добре е водачите да се движат внимателно и със съобразена скорост. Отворен за движение на всички превозни средства е Проходът на Републиката. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. \r\nМария НЕДЕВА", "date": "2018.11.18", "title": "Велико Търново: Остава затворен поради свлачище участък от път Царски извор – Драганово, обходният маршрут е през село Сушица"}
{"url": "http://www.focus-news.net/news/2018/11/18/2591667/tass-sasht-shte-obyavyat-koy-e-ubietsa-na-hashogi-na-20-noemvri.html", "text": "Президентът на САЩ Доналд Тръмп заяви, че в най-скоро време Вашингтон ще публикува „много изчерпателен доклад“ за убийството на журналиста Джамал Хашоги в Генералното консулство на Саудитска Арабия в Истанбул. Думите на държавния глава бяха предадени от журналисти от прес-пуула на Белия Дом, които го съпровождат в пътуването му до щата Калифорния, където бушуват пожари, предава  ТАСС . \r\nТръмп подчерта, че в доклада ще се съдържат сведения „кой го е направил“ (извършил убийството на журналиста). „Случи се нещо ужасно – убийство на журналист. Ще имаме пълен отчет в течение на следващите два дни, вероятно, в понеделник или вторник“, отбеляза американският президент, като по-късно уточни, че става въпрос за вторник. \r\nАмериканският лидер потвърди, че в събота е провел телефонен разговор с директора на ЦРУ Джина Хаспел. Тръмп отбеляза, че появилата се в петък информация в медиите за изводите на ЦРУ е била „предварителна“. Те  (ЦРУ) все още не са определили нищо. Много е рано“, поясни той. \r\nПревод и редакция:", "date": "2018.11.18", "title": "ТАСС: САЩ ще обявят кой е убиеца на Хашоги на 20 ноември"}
{"url": "http://www.focus-news.net/news/2018/11/18/2591675/burgas-mokri-sa-patnite-nastilki-v-rayonite-na-strandzha-i-v-obzorski-prohod.html", "text": "Мокри са пътните настилки в районите на Странджа и в Обзорски проход, съобщиха за  Радио „Фокус“ – Бургас  от Областно пътно управление. Ограничена видимост поради мъгла до 30 м има в района на град Малко Търново, а до 100 м на Обзорски и Дюленски проход. Движението по път Слънчев Бряг – Бургас в участъка при обхода на Ахелой от км 207+726 до км 212+233 се осъществява в една лента поради строително-монтажни работи. Те се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци.  \r\nВ Бургас движението се осъществява с нормална интензивност в сутрешните часове на неделния ден. Спокойно е на входно-изходните пътни артерии на Бургас, както и по централните градски улици и булеварди. \r\nМария ГЕОРГИЕВА", "date": "2018.11.18", "title": "Бургас: Мокри са пътните настилки в районите на Странджа и в Обзорски проход"}
{"url": "http://www.focus-news.net/news/2018/11/18/2591674/kathimerini-tuitarat-na-yanis-varufakis-haknat-ot-turski-fashisti.html", "text": "Профилът на Янис Варуфакис  в „Туитър“ е бил хакнат от „турски фашисти“, по думите на самия бивш министър на финансите на Гърция от правителството на „Коалицията на радикалната левица“ (СИРИЗА), пише  oнлайн изданието на гръцкия вестник Kathimerini . \r\nПо неговите думи, хакерите публикували видео на турски език, в което се казва, освен другото, „Ще издигнем турското знаме в Атина. Очаквайте благородните турски воини“. \r\nПревод и редакция:", "date": "2018.11.18", "title": "Kathimerini: „Туитърът“ на Янис Варуфакис хакнат от „турски фашисти“"}
{"url": "http://www.focus-news.net/news/2018/11/18/2591672/telma-makedoniya-novi-teorii-na-ungarskite-medii-za-byagstvoto-na-nikola-gruevski.html", "text": "Има ли Беларуска връзка в бягството на Груевски? Няколко унгарски медии предават изявление на добре информиран дипломат, който твърди, че бившият македонски премиер е бил возен с дипломатически автомобил с номер „55“, който е на белоруските дипломатически представителства. Източникът казва това, защото номер 55 на дипломатическите коли е запазен за белоруските дипломатически превозни средства, предава  скопският телевизионен канал „Телма“ , който уточнява, че това е само една от много теории, които циркулират в унгарската столица по повод поискалия политическо убежище бивш македонски министър-председател. \r\nЖурналистите са проверили авиационния сайт Flight Finder и са установили, че любимият самолет на Орбан в дните, когато се случва драмата с Груевски, имал цял ден престой в Сърбия, на белградското летище. ОЕ-ЛЕМ е обозначението на самолета, собственост на известен унгарски олигарх и милионер, но този самолет всъщност е самолет, който често се използва от Орбан за частни целим например посещение на футболни мачове, включително и на Световното първенство в Русия. \r\nСега същият самолет се свързва с Груевски в друга версия на бягството. Самолетът се намираше на летището на Виена в продължение на две седмици. След това в сряда, 14 ноември, той отлетя от Виена в Будапеща рано сутринта. И веднага след това продължил към Белград, където пристигнал към осем и половина сутринта и останал до 16 часа следобед. Полетът се случва ден след като Груевски обяви, че е в Будапеща, така че унгарските журналисти разпитват и проучват дали в тези моменти, когато бившият премиер писа във „Фейсбук“, е бил в Белград и с въпросния самолет се е прехвърлил на летището „Ферихеги“ в Будапеща. \r\nТакива теории за бягството на осъдения македонски политик са все повече и повече, отбелязва „Телма“, тъй като правителството на Орбан става все по-потайно в обясненията. Груевски дори бе сравнен с Михаил Саакашвили, бившият грузински президент избягал от Тбилиси след обвинения в корупция, който след това избяга и от Украйна, където получи и политическа функция. Миналото лято Саакашвили беше в къща близо до езерото Балатон, но исканията му за убежище в Унгария бяха отхвърлени от правителството на Орбан. За унгарските медии това означава, че Орбан няма еднакво мнение за всички посткомунистически лидери и че Груевски е изцяло привилегирован. \r\nПревод и редакция:", "date": "2018.11.18", "title": "„Телма“ (Македония): Нови теории на унгарските медии за бягството на Никола Груевски"}
{"url": "http://www.focus-news.net/news/2018/11/18/2591679/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-19-noemvri.html", "text": "„Софийска вода” временно ще прекъсне водоснабдяването в някои части на столицата на 19 ноември. Това съобщиха от пресцентъра на  дружеството . \r\nВъв връзка с реконструкция на уличен водопровод на бул. „Президент Линкълн“ в кв. „Овча купел“ 2 се налага спиране на водоподаването от 10:00 до 22:00 часа на клиентите на „Софийска вода”, живеещи в района на: бул. „Президент Линкълн“, бул. „Братя Прошек“, ул. „Централна“; по бул. „Президент Линкълн“ от ул. „Централна“ до бл. 18 и бл.18. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Президент Линкълн“ до бл. 2. \r\nВъв връзка с подмяна на сградно водопроводно отклонение на ул. 60 в кв. „Враждебна“ се налага спиране на водоподаването от 09:30 до 17:30 часа на клиентите на „Софийска вода”, живеещи в района на: ул. 1-ва, ул. 2-ра, ул. 61-ва, ул. 60-та. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 2-ра ъгъла с ул. 60-та. \r\nВъв връзка с подмяна на уличен водопровод на ул. „Тоне Крайчев“ в с. Желява се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Тоне Крайчев“, ул. „Тодораки Пешев“, ул. „Ангел Тодоров“, ул. „Стоян Мисирски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тоне Крайчев“. \r\nВъв връзка с монтаж на спирателни кранове на ул. „Захари Стоянов“ в с. Мрамор се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Мичур“, ул. „Явор“, ул. „Иван Вазов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Захари Стоянов“ ъгъла с ул. „Хайдутин“. \r\nВъв връзка с монтаж на спирателни кранове на ул. „Козлодуйски бряг“ в с. Мировяне се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Христо Ботев“, ул. „Перуника“, ул. „Канала“, ул. „Орлин“, ул. „Чавдар войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ пред читалището. \r\nВъв връзка с изграждане на сградно водопроводно отклонение  на пл. „Велчова завера“ в жк. „Лозенец“ се налага спиране на водоподаването от 10:00 до 19:30 часа на клиентите на „Софийска вода”, живеещи в района на: площад „Велчова завера“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: площад „Велчова завера“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.18", "title": "„Софийска вода” временно ще прекъсне водоснабдяването в някои части на столицата на 19 ноември"}
{"url": "http://www.focus-news.net/news/2018/11/18/2591676/reuters-broyat-na-izcheznalite-sled-pozharite-v-kaliforniya-dostigna-1276.html", "text": "Броят на изчезналите хора след най-смъртоносния и унищожителен пожар в историята на Калифорния вече е 1276, въпреки че властите са определили местоположението на стотици жители, разпръснати из планинското градче Парадайз, предава  Reuters . \r\nМестната противопожарна служба съобщава още, че повече от 12 700 къщи и други сгради за изпепелени, а много бежанци са се преселили временно при приятели и роднини, докато други са разпънали палатки или живеят в своите автомобили. \r\nСтотици евакуирани се помещават в 14 спешни убежища, разположени в църкви, училища и читалища в региона, като повече от 46 000 души остават под евакуационни заповеди, отбелязва „Ройтерс“. \r\nПревод и редакция:", "date": "2018.11.18", "title": "Reuters: Броят на изчезналите след пожарите в Калифорния достигна 1276"}
{"url": "http://www.focus-news.net/news/2018/11/18/2591682/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. По високите части на планините има силен вятър, а на връх Ботев – ураганен. На повечето места вали сняг и има образували се преспи, като най-голяма е снежната покривка в централната част Стара планина. Сутрешните температури по върховете са от минус 9 до минус 7 градуса, а при хижите е малко по-топло. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.11.18", "title": "ПСС: Лоши са условията за туризъм в планините"}
{"url": "http://www.focus-news.net/news/2018/11/18/2591677/volen-siderov-ataka-predlagam-ostavkata-na-karakachanov-kato-spasitelna-aktsiya-za-da-ne-posledvame-sadbata-na-reformatorite-koito-sega-gi-nyama-na-politicheskata-stsena.html", "text": "Предлагам оставката на Каракачанов като спасителна акция, за да не последваме съдбата на Реформаторите, които сега ги няма на политическата сцена. Това каза лидерът на „Атака“ Волен Сидеров в предаването „Тази събота и неделя“ по  бТВ . \r\n„Сега – след година и половина, си давам сметка, че може би направихме грешка да излъчим двамата лидери на две от партиите в коалицията направо в изпълнителната власт. Може би трябваше да излъчим други хора на тяхно място. Защото като че ли позагубихме добрата комуникация между нас, тримата лидери, и възможността да бързи и точни анализи и бърз рефлекс. И това се отразява недобре. Доверието в нас е спаднало и се опасявам да не последваме съдбата на Реформаторите – тях сега ги няма на политическата сцена. Тази оставка я предлагам като спасителна акция, а не като нападка към Каракачанов – да покажем, че можем да подкрепяме управлението и без да заемаме постове“, каза още Сидеров и посочи, че това ще бъде добър пример, който ще покаже, че могат да се осмислят идеите за патриотичната коалиция. \r\n„Имаме нужда от обновяване, от една мозъчна атака, която да ни изведе на друго ниво. Защото в момента има спад в доверието, което се дължи и на определени действия на всеки от тях, и защото властта изхабява. Има риск да се обезличим, да не бъдем в парламента, да излезем от политическия терен, а това е лошо, защото самата тема за патриотизма девалвира тогава, а това вече е много сериозен национален проблем“, коментира Сидеров. \r\nТой посочи, че комуникацията между тримата лидери се е влошила. „Защото когато те са вицепремиери, няма как да се виждаме всеки ден. Понякога със седмици няма как да се видим. Затова ще бъде полезно и Каракачанов  да напусне поста, за да видим дали можем да спасим патриотичната коалиция, иначе ще я оставим да изтече“, коментира лидерът на „Атака“. \r\nПопитан дали може той да е следващият вицепремиер, Сидеров обясни, че такова нещо не е коментирано досега.", "date": "2018.11.18", "title": "Волен Сидеров, „Атака“: Предлагам оставката на Каракачанов като спасителна акция, за да не последваме съдбата на Реформаторите, които сега ги няма на политическата сцена"}
{"url": "http://www.focus-news.net/news/2018/11/18/2591669/plovdiv-okolo-40-dushi-se-sabraha-v-grada-za-da-protestirat-sreshtu-sotsialnata-nespravedlivost-v-stranata.html", "text": "Около 40 души се събраха в Пловдив, за да протестират срещу социалната несправедливост в страната, предаде репортер на  Радио „Фокус“ – Пловдив . Сборният пункт отново е на паркинг на хипермаркет на бул. „България“. На място са и полицейски служители, които да гарантират нормалното протичане на протестните действия. Очаква се в 09.00 часа част от протестиращите да тръгнат към Пазарджик. След като групите от двата града се съберат, те ще потеглят към София, където протестът ще продължи. Тези, които ще останат в Пловдив, ще тръгнат на протестно шествие в 09.30 часа, като ще преминат по маршрут: бул. „България“ – бул. „Васил Априлов“ – бул. „Шести септември“ – бул. „Източен“ – бул. „Христо Ботев“ – кръговото на Централна гара – ул. „Иван Вазов“, където е и крайната дестинация. Там участниците в шествието ще оставят колите си и ще тръгнат към сградата на Общината.  \r\nТони МИХАЙЛОВ", "date": "2018.11.18", "title": "Пловдив: Около 40 души се събраха в града, за да протестират срещу социалната несправедливост в страната"}
{"url": "http://www.focus-news.net/news/2018/11/18/2591685/gerhard-shryoder-sasht-se-otnasyat-s-nas-kato-s-okupirana-strana-germaniya-tryabva-da-tarsi-novi-sayuznitsi.html", "text": "Бившият германски канцлер Герхард Шрьодер разкритикува рязко търговската политика на САЩ и призова Берлин да търси нови съюзници в интервю пред телевизионния канал N-TV, предава  ТАСС . \r\n„Не можем да търпим с нас да се отнасят като с окупирана страна. Когато гледам действията на американския посланик, добивам впечатление, че той по-скоро се смята за офицер от окупационните войски, отколкото посланик на САЩ в суверенна държава“, оплака се бившият германски канцлер. \r\nПо мнението на Шрьодер, Германия трябва да търси нови съюзници със съвпадащи интереси. Като такъв, както счита политикът, може да се смята Китай. \r\n„Невъзможно е да се избегне това, пострадалите от разпалените от САЩ конфликти да се сближат“, заключи бившият канцлер. Търговските войни на САЩ \r\nРИА Новости припомня, че търговската война между Китай и САЩ започна на 6 юли 2018 година, когато влязоха в сила увеличените взаимни вносни мита между държавите. Вашингтон увеличи с 25% ставките върху вноса на 818 китайски стоки на обща стойност 34 милиарда долара годишно. Като ответна мярка в същия ден Пекин наложи с 25% по-високи мита върху същия обем американски стоки. \r\nВ края на септември влязоха в сила новите американски мита в размер на 10% върху стоки от Китай на стойност 200 милиарда долара в година. Пекин отговори и на това с повишаване на тарифите с 10 и 5 процента върху американски внос с обем 60 милиарда долара. \r\nРуската агенция отбелязва още, че отношенията между САЩ и ЕС се изостриха на фона на излизането на Вашингтон от ядрената сделка с Иран, както и въвеждането на по-високи мита върху стоманата и алуминия. Съюзът от седми август прие законодателни мерки, с които отмени действието на екстериториалните санкции на САЩ срещу Иран на своя територия. \r\nОсвен това, в отговор на въвеждането на митата, Брюксел наложи допълнителни тарифи върху вноса на редица американски стоки. \r\nПревод и редакция:", "date": "2018.11.18", "title": "Герхард Шрьодер: САЩ се отнасят с нас като с окупирана страна. Германия трябва да търси нови съюзници"}
{"url": "http://www.focus-news.net/news/2018/11/18/2591680/mayk-pens-shte-uvelichavame-mitata-dokato-kitay-ne-promeni-kursa-si.html", "text": "САЩ нямат намерение да се отказват от увеличението на митата спрямо Китай и дори могат да ги удвоят, ако Пекин не промени курса си според изискванията на Вашингтон, заяви американският вицепрезидент Майк Пенс, цитиран от  Reuters . \r\nВ реч на срещата на върха на Азиатско-Тихоокеанското икономическо сътрудничество (АТИС) в Папуа Нова Гвинея Пенс хвърли ръкавицата на Китай относно търговията и сигурността в региона, отбелязва британската агенция. \r\n„Предприехме решителни действия да се справим с търговския си дефицит с Китай“, обяви вицепрезидентът на САЩ. „Увеличихме митата на китайски стоки за 250 милиарда долара и можем да ги удвоим“. \r\n„САЩ няма да промени курса си, докато Китай не промени отношението си“, увери той. \r\nПревод и редакция:", "date": "2018.11.18", "title": "Майк Пенс: Ще увеличаваме митата, докато Китай не промени курса си"}
{"url": "http://www.focus-news.net/news/2018/11/18/2591684/plovdiv-okolo-50-avtomobila-s-protestirashti-potegliha-na-shestvie-kam-pazardzhik.html", "text": "50 автомобила от Пловдив потеглиха на протестно шествие към Пазарджик, предаде репортер на  Радио „Фокус“ – Пловдив . Там групи от двата града ще се съберат и ще потеглят към София, където протестът ще продължи. След малко протестиращите, които останаха в  Пловдив, ще тръгнат на протестно шествие из града,  като ще преминат по маршрут: бул. „България“ – бул. „Васил Априлов“ – бул. „Шести септември“ – бул. „Източен“ – бул. „Христо Ботев“ – кръговото на Централна гара – ул. „Иван Вазов“, където е и крайната дестинация. Там участниците в шествието ще оставят колите си и ще тръгнат към сградата на Общината.  \r\nЗасилено е полицейското присъствие в района на бул. „България\" в Пловдив. Движението се извършва нормално и без затруднения. \r\nТони МИХАЙЛОВ", "date": "2018.11.18", "title": "Пловдив: Около 50 автомобила с протестиращи потеглиха на шествие към Пазарджик,"}
{"url": "http://www.focus-news.net/news/2018/11/18/2591678/blagoevgrad-grazhdani-organizirat-protest-sreshtu-sotsialnata-nespravedlivost-v-balgariya-s-namerenie-za-blokada-na-glaven-pat-e-79-pri-poligona.html", "text": "Граждани организират протест срещу социалната несправедливост в България с намерение за блокада на главен път Е-79 при Полигона, предаде репортер на  Радио „Фокус“ – Пирин . Организацията на събитието се случва в една от социалните мрежи. Сборният пункт е на паркинга на голяма търговска верига за хранителни стоки, намираща се в близост до гробищата в областния център. Очаква се протестът да започне в 10.00 часа.  \r\nСлушател на „Фокус“ информира, че полицейското присъствие в района, където ще се събират протестиращите, вече е засилено. \r\nЛивия НИНОВА", "date": "2018.11.18", "title": "Благоевград: Граждани организират протест срещу социалната несправедливост в България с намерение за блокада на главен път Е-79 при Полигона"}
{"url": "http://www.focus-news.net/news/2018/11/18/2591683/sliven-v-grada-shte-se-provede-protestno-avtomobilno-shestvie-sreshtu-sotsialnata-nespravedlivost.html", "text": "Протестно автомобилно шествие срещу социалната несправедливост ще се състои в Сливен от 11.00 часа, съобщиха за  Радио „Фокус“ – Сливен  организаторите. Сборният пункт е на паркинга на Дамарски мост. Шествието ще премине по маршрут бул. „Братя Миладинови“, кръгово кръстовище „Розова градина“, бул. „Бургаско шосе“ и бул. „Илинденско въстание“. \r\nСлед протеста в Сливен всеки, който има желание, може да се присъедини и към протестиращите от Ямбол на международен път I-7 в посока ГКПП „Лесово“. Там се очаква да пристигнат и протестиращи от Бургас. \r\nЛюдмила ЙОРГОВА", "date": "2018.11.18", "title": "Сливен: В града ще се проведе протестно автомобилно шествие срещу социалната несправедливост"}
{"url": "http://www.focus-news.net/news/2018/11/18/2591686/blagoevgrad-bez-zabavyaniya-se-izvarshva-preminavaneto-prez-granichnite-punktove-kulata-i-ilinden.html", "text": "Без забавяния се извършва преминаването през граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. Няма данни за образуването на задръствания или колони от автомобили. На граничен пункт „Златарево“ обстановката също е нормална за почивен ден. \r\nЛивия НИНОВА", "date": "2018.11.18", "title": "Благоевград: Без забавяния се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2018/11/18/2591690/kyustendil-dvizhenieto-po-patya-smolichano-pelatikovo-e-ogranicheno-za-tovarni-avtomobili-nad-35-tona-poradi-propadane-na-chast-ot-patnoto-tyalo.html", "text": "Движението по третокласен път – 6222 Смоличано – Пелатиково от км 10+000 до км 14+000 е ограничено за товарни автомобили над 3.5 тона поради пропадане на част от пътното тяло при км 10+650, км 11+720, км 12+830 и км 13+360. Това съобщиха за  Радио „Фокус“ – Пирин  от Областно пътно управление – Кюстендил. Участъкът е сигнализиран с необходимите пътни знаци. Въведен е и обходен маршрут през Згурово – Неделкова Гращица – Невестино – Друмохар – Ваксево и обратно. Към този час трафикът по автомагистрала „Струма“ и главен път Е-79 в частта им от областта е нормално натоварен. \r\nЛивия НИНОВА", "date": "2018.11.18", "title": "Кюстендил: Движението по пътя Смоличано – Пелатиково е ограничено за товарни автомобили над 3.5 тона поради пропадане на част от пътното тяло"}
{"url": "http://www.focus-news.net/news/2018/11/18/2591688/afp-liderite-ot-atis-ne-sa-uspeli-da-se-saglasyat-za-obshta-deklaratsiya.html", "text": "Лидерите на 21-те Азиатско-Тихоокеански икономики не са успели да се споразумеят за съвместна декларация в края на своята двудневна среща на върха в Порт Морсби, Папуа-Нова Гвинея, предава  AFP , като се позовава на информация от китайски дипломат. \r\n„Лидерите се съгласиха, че вместо традиционната лидерска декларация, те ще оставят на Папуа-Нова Гвинея, като председател, да излезе с изявление от името на членовете“, заяви китайският дипломат Жанг Ксиалонг. \r\nПревод и редакция:", "date": "2018.11.18", "title": "AFP: Лидерите от АТИС не са успели да се съгласят за обща декларация"}
{"url": "http://www.focus-news.net/news/2018/11/18/2591687/gabrovo-ogranicheno-e-dvizhenieto-za-avtomobili-nad-10-tona-po-pat-kramolin-veliko-tarnovo.html", "text": "Предимно сухи, на места мокри, а по усойните и планински райони частично заледени, но обработени – проходими при зимни условия са пътните настилки на територията на област Габрово. Това информират за  Радио „Фокус”-Велико Търново  от  Областно пътно управление – Габрово. Времето в цялата област е облачно. От Агенция „Пътна инфраструктура“ съветват шофьорите да тръгват на път с подготвени за зимни условия автомобили, да карат внимателно и със съобразена скорост. \r\nНа прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. \r\nМария НЕДЕВА", "date": "2018.11.18", "title": "Габрово: Ограничено е движението за автомобили над 10 тона по път Крамолин – Велико Търново"}
{"url": "http://www.focus-news.net/news/2018/11/18/2591681/vitsepremierat-krasimir-karakachanov-prodalzhavam-da-mislya-tvorcheski-varhu-predlozhenieto-na-volen-siderov-da-podam-ostavka-reshenieto-shte-kazha-vav-vtornik.html", "text": "Продължавам да мисля творчески върху предложението на Волен Сидеров да подам оставка, решението ще кажа във вторник. Това каза вицепремиерът, министър на отбраната и лидер на ВМРО Красимир Каракачанов в предаването „Тази неделя“ по  бТВ .  Във връзка с думите на Валери Симеонов и на Петър Петров към децата с увреждания и майките им, Каракачанов заяви: „Има една поговорка – език мой, враг мой. Като не можеш да се изразяваш като хората, по-добре да не го правиш. Важи към всеки един български граждани, който е решил да се занимава с обществена дейност и политика. Когато искаш да кажеш нещо и да бъдеш разбран правило, намери си правилните думи“.  \r\nКаракачанов обясни, че премиерът е реагирал на оставката на Симеонов нормално. „Попита го дали има идея която кой ще го замести. Нямаше, то и не е обсъждана. Не се опита да го разубеди, Симеонов си беше взел решението сам“, коментира Каракачанов. \r\nНа въпрос защо Симеонов се е обадил на него, а не на Волен Сидеров, Каракачанов поясни: „Спрях с ролята на синя каска, на помирител или буфер. Защо е потърсил мен, попитайте него. Може би, защото преди месец Волен Сидеров му поиска оставка, а аз го подкрепих тогава“. \r\nОтносно предложението на Сидеров оставка да подаде и Каракачанов, защото не е издържал теста, той заяви: „То е творческо предложение. Цяла нощ мислех върху него. Продължавам да мисля творчески. Коалиционните въпроси не е редно, дори да са дискретни, творчески, да ги обсъждаме пред медиите“. „Ще настоявам във вторник на коалиционен съвет да разгледаме това творческо предложение и ако прерасне в подобна идея, дискретна или не, няма проблем да си подам оставката“, допълни Каракачанов. \r\nНа въпрос загубил ли е връзка с реалността, Красимир Каракачанов заяви: „Загубих я, вярно е, година и половина по 10 часа работа на ден, 35 хил. души в Министерство на отбраната, 25, от които с униформа, ниски заплати, стара техника, която ремонтираме успешно, 3 проекта за 3,5 млрд. за нови изтребители кораби. Нямам време за творчески разсъждения. Ако е по-творческо да си подам оставката, с най-голямо удоволствие бих го направил. Това време изяжда, изпива всичките ми емоции и свободно време“.  \r\n„Творчески ще продължа да разсъждавам до вторник, когато се надявам това него творческо предложение да бъде развито на коалиционен съвет. Във вторник ще кажа окончателното си решение“, обясни той.", "date": "2018.11.18", "title": "Вицепремиерът Красимир Каракачанов: Продължавам да мисля творчески върху предложението на Волен Сидеров да подам оставка, решението ще кажа във вторник"}
{"url": "http://www.focus-news.net/news/2018/11/18/2591694/shumen-lek-avtomobil-e-katastrofiral-na-izhoda-za-dibich-v-posoka-selo-iliya-blaskovo.html", "text": "Лек автомобил е катастрофирал на изхода за Дибич в посока село Илия Блъсково, съобщиха от  ОДМВР - Шумен . Сигналът за инцидента е получен в 8.02 часа в оперативната дежурна част на ОДМВР. Съобщено е за катастрофирал лек автомобил \"Фолксфаген Голф\" на изхода за Дибич в посока към село Илия Блъсково. Водачът е изгубил управление над автомобила след десен завой, влязъл вляво от пътя и се е преобърнал в реката. В колата освен водача, е пътувал още един пътник. Екипи на пожарната са оказали съдействие за изваждане на пострадалите. Двамата са откарани за преглед в МБАЛ - Шумен.", "date": "2018.11.18", "title": "Шумен: Лек автомобил е катастрофирал на изхода за Дибич в посока село Илия Блъсково"}
{"url": "http://www.focus-news.net/news/2018/11/18/2591693/blagoevgrad-povishena-e-opasnostta-ot-padashti-kamani-v-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена е опасността от падащи камъни в Кресненското дефиле и по второкласен път-19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са предимно сухи, на места мокри, а по усойните и планински райони частично заледени, но обработени – проходими при зимни условия. Натоварено движение, но без образуването на колони от автомобили се наблюдава по автомагистрала „Струма“ и главен път Е-79, както и по второкласен път-19 Симитли – Гоце Делчев. През нощта не са регистрирани тежки пътни инциденти в региона. В област Благоевград не се извършват ремонтни дейности по първокласната, второкласната и третокласната пътна мрежа в региона, заради които да са въведени ограничения за движението. \r\nЛивия НИНОВА", "date": "2018.11.18", "title": "Благоевград: Повишена е опасността от падащи камъни в Кресненското дефиле и по второкласен път-19 Симитли – Гоце Делчев"}
{"url": "http://www.focus-news.net/news/2018/11/18/2591697/ombudsmanat-maya-manolova-organizira-sreshta-na-obshtestvenite-posrednitsi-ot-balkanskite-strani-na-19-noemvri.html", "text": "По инициатива на омбудсмана Мая Манолова на 19 ноември 2018 г. от 9.00 часа в зала 6 на Националния дворец на културата ще се проведе среща на омбудсманите от балканските страни. Това съобщиха от  пресофиса на омбудсмана . Темата на регионалния форум е „Защита на правата на гражданите: предизвикателства пред балканското сътрудничество“. Събитието е в контекста на българското председателство на Съвета на Европейския съюз и е в партньорство с македонския обществен защитник. \r\nФорумът ще се проведе в два панела - в първия от 9.00 часа ще бъдат обсъдени възможностите за взаимодействие между омбудсманите на Балканите за защита на основните права и свободи чрез регионално сътрудничество, обмяна на опит и добри практики, а във втория от 14.00 часа ще се дискутират икономическите и социалните права на гражданите, уредени в Хартата за основните права на Европейския съюз.  \r\nПредвидено е изказване на представител на Агенцията на Европейския съюз за основните права (FRA) по проблемите, свързани със социалните и икономическите права на гражданите, както и на представител на Службата на Върховния комисар по правата на човека в ООН, който ще изясни значението на Парижките принципи на ООН за функциониране на националните институции за защита и насърчаване на правата на човека. \r\nВъв форума ще участват и местните обществени посредници от всичките 13 общини в страната. Покани са изпратени още до народни представители, до министрите: на българското европредседателство, на правосъдието, на външните работи, до посланиците на балканските държави, до Конституционния съд, до представители на академичната общност, до Комисията за защита от дискриминация, до Комисията за защита на потребителите, потребителски и граждански организации, Български хелзинкски комитет, Център за нестопанско право, Институт Отворено общество, Център за изследване на демокрацията, Център за либерални стратегии, Български адвокати за правата на човека, Асоциация Анимус и др.", "date": "2018.11.18", "title": "Омбудсманът Мая Манолова организира среща на обществените посредници от балканските страни на 19 ноември"}
{"url": "http://www.focus-news.net/news/2018/11/18/2591696/komsomolskaya-pravda-yanukovich-e-postapil-v-bolnitsa-sas-seriozni-travmi.html", "text": "В московска клиника е забелязан мъж,  който изключително много прилича на бившия украински президент Виктор Янукович, е съобщил пред източник на  руското издание „Комсомолская правда“  един от дежурните лекари в болницата. \r\nПо думите на медика, Янукович е постъпил в клиниката още в петък в обездвижено състояние с подозрение за сериозна травма в гръбначния стълб, както и нараняване в областта на колената. Доколкото е известно, той е получил травмата по време на игра на тенис в известен клуб в Подмосковието, откъдето линейка е закарала Янукович в болницата. \r\nЛекарят е съобщил, че бившият украински държавен глава е бил съпровождан от няколко души. В отделението на болницата, където му е оказана помощ, за кратко време е бил ограничен достъпа за посетители, а след това той е бил изпратен в реанимацията. В последствие Янукович е пренесен в някоя частна клиника. \r\nГоворителят на бившия украински президент Ю. Кирасир е отказал да коментира информацията. \r\nПревод и редакция:", "date": "2018.11.18", "title": "„Комсомолская правда“: Янукович е постъпил в болница със сериозни травми"}
{"url": "http://www.focus-news.net/news/2018/11/18/2591689/pazardzhik-protestat-vav-velingrad-sreshtu-visokite-tseni-na-gorivata-shte-zapochne-s-avtopohod-ot-parkinga-na-gradskiya-stadion.html", "text": "Протест срещу високите цени на горивата и стандарта на живот в страната ще се проведе във Велинград, съобщиха  организаторите . Участниците ще се съберат в 10.00 часа на паркинга на градския стадион. В 10.30 часа ще започне автопоход. Предвидено е и пешеходно шествие от 13.00 часа от градския стадион до центъра на Велинград на площад „Николай Гяуров“. В 13.30 часа на площада ще започне митинг. Организаторите предупреждават, че нямат разрешение от полицията за блокирането на пътни артерии. Автоколоната трябва да се придвижва без да спира по установения маршрут. \r\nВаня НИКОЛОВА", "date": "2018.11.18", "title": "Пазарджик: Протестът във Велинград срещу високите цени на горивата ще започне с автопоход от паркинга на градския стадион"}
{"url": "http://www.focus-news.net/news/2018/11/18/2591691/bivsh-nachalnik-na-makedonskoto-voenno-razuznavane-ne-vyarvam-gruevski-da-otide-v-beliz-ungariya-se-zamesi-v-kriminalna-drama.html", "text": "Бившият директор на отдела за военна сигурност и разузнаване на македонското Министерство на вътрешните работи Владимир Пивоваров смята, че Службата за сигурност и контраразузнаване (УБК) не е свършила по най-добрия възможен начин работата си, за да осуети бягството на бившия премиер на страната Никола Груевски в Будапеща, пише  македонският „Фокус“ . \r\n„В този конкретен случай Унгария се замеси в криминална драма. Тук не става въпрос за политика и не знам защо престъпникът получава политически чадър. Всички си мислят, че ще замине за Белиз. Не вярвам да се случи такова нещо, защото той ще отиде в страна, която ще му гарантира сигурност“, подчерта Пивоваров в интервю за македонска телевизия. \r\nПревод и редакция:", "date": "2018.11.18", "title": "Бивш началник на македонското военно разузнаване: Не вярвам Груевски да отиде в Белиз, Унгария се замеси в криминална драма"}
{"url": "http://www.focus-news.net/news/2018/11/18/2591695/veliko-tarnovo-zaupokoyna-molitva-se-otsluzhvat-v-hram-rozhdestvo-bogorodichno-po-povod-svetovniya-den-za-vazpomenanie-na-zhertvite-ot-patnotransportni-proizshestviya.html", "text": "Панихида и заупокойна молитва се отслужват в катедралния храм „Рождество Богородично“ във Велико Търново по повод Световния ден за възпоменание на жертвите от пътнотранспортни произшествия, предаде репортер на  Радио „Фокус“ – Велико Търново . Рано тази сутрин камбанен звън възвести началото на службата. \r\nС резолюция на Асамблеята на Организацията на Обединените нации от 2005 година всяка трета неделя на ноември е обявена за Световен ден на възпоменание на загиналите при пътнотранспортните произшествия. На този ден в редица страни по света се отдава почит към жертвите и пострадалите при подобни инциденти. \r\nДнешният ден е посветен и на личното внимание, което всеки би следвало да отдели на своето поведение на пътя, на отговорността, толерантността и дисциплината, които са важен инструмент за осигуряване на една по-безопасна среда на пътното движение. \r\nМария НЕДЕВА", "date": "2018.11.18", "title": "Велико Търново: Заупокойна молитва се отслужват в храм „Рождество Богородично“ по повод Световния ден за възпоменание на жертвите от пътнотранспортни произшествия"}
{"url": "http://www.focus-news.net/news/2018/11/18/2591692/plovdiv-zapochna-protestnoto-shestvie-po-osnovnite-bulevardi-v-grada.html", "text": "Започна протестното шествие по основните булеварди в Пловдив, предаде репортер на  Радио „Фокус“ - Пловдив . Над 100 души потеглиха с автомобилите си от паркинг на бул. „България“, за да протестират срещу социалната несправедливост в страната. Трафикът е затруднен по маршрута на шествието. Засилено е и полицейското присъствие. Протестиращите ще преминат по булевардите „Шести септември“, „Източен“ и „Христо Ботев“, като ще завърши на ул. „Иван Вазов“. Призовават се водачите да избират алтернативни маршрути на придвижване. \r\nТони МИХАЙЛОВ", "date": "2018.11.18", "title": "Пловдив: Започна протестното шествие по основните булеварди в града"}
{"url": "http://www.focus-news.net/news/2018/11/18/2591699/pazardzhik-50-sa-obshtestvenite-trapezarii-v-oblastta-po-proekta-topal-obyad-na-bchk.html", "text": "50 са обществените трапезарии в областта по проекта „топъл обяд“ на БЧК - Пазарджик. Това каза за  Радио „Фокус“ - Пазарджик  Живко Дишков, председател на БЧК - Пазарджик. По думите му всеки делничен ден социално слаби възрастни хора се хранят с топъл обяд. „В училище „Васил Левски“ БЧК - Пазарджик осигурява храна за 25 деца, в училище „Климент Охридски“ в село Алеко Константиново децата, които се възползват от инициативата, са 41 на брой. В 17 села от общината благодарение на БЧК - Пазарджик се хранят 360 социално слаби възрастни хора. От 1 декември ще бъде осигурена храна за 30 деца в училище  ОУ „Свети Климент Охридски” в Пазарджик. На 15 бездомни също се осигурява топъл обяд, след като са потвърдили нуждата от помощ“, каза Дишков. \r\nРадослава МУРДЖЕВА", "date": "2018.11.18", "title": "Пазарджик: 50 са обществените трапезарии в областта по проекта „топъл обяд“ на БЧК"}
{"url": "http://www.focus-news.net/news/2018/11/18/2591698/blagoevgrad-slab-snyag-vali-v-rayona-na-prohoda-predel-patnite-nastilki-se-pochistvat-i-opesachavat.html", "text": "Слаб сняг вали в района на прохода Предел, пътните настилки се почистват и опесъчават. Това съобщи за  Радио „Фокус“ – Пирин  дежурният служител в Областно пътно управление – Благоевград. В тревните площи край пътя се е образувала лека снежна покривка, но платното за движение е напълно проходимо. На терен още от началото на валежа работи снегопочистваща техника. Обстановката е спокойна. \r\nЛивия НИНОВА", "date": "2018.11.18", "title": "Благоевград: Слаб сняг вали в района на прохода Предел, пътните настилки се почистват и опесъчават"}
{"url": "http://www.focus-news.net/news/2018/11/18/2591701/sport-balgariya-popadna-sred-dvanadesette-nay-dobri-otbora-na-homeless-world-cup.html", "text": "България влезе сред дванадесетте най-добри отбора на световното първенство по футбол за бездомни хора в Мексико Сити, след като победи вчера с 3:2 тима на Австрия във финалната фаза на турнира. Късно снощи националите загубиха с 4:6 от Индонезия и пропуснаха шанса да играят днес мач за деветото място на Мондиала. В крайна сметка българският тим ще се изправи срещу Коста Рика в двубой за единадесетата позиция в крайното класиране на шампионата. \r\nФиналът при мъжете на световното първенство е между отборите на Мексико и Чили. Двубоят за третото място е между Унгария и Португалия, за петото – между Южна Африка и Бразилия, за седмото – между Босна и Херцеговина и Литва и за деветото – между Индонезия и Русия. Финалният мач при дамите е между Мексико и Колумбия, а за третото място играят Чили и Бразилия.", "date": "2018.11.18", "title": "Спорт: България попадна сред дванадесетте най-добри отбора на Homeless World Cup"}
{"url": "http://www.focus-news.net/news/2018/11/18/2591703/chez-razpredelenie-zapochna-deynosti-po-montirane-na-elementi-po-mrezhata-za-zashtita-na-ptitsite.html", "text": "ЧЕЗ Разпределение България започна дейности по монтиране на птицезащитни продукти за обезопасяване на мрежата и защита на живота на птиците. Това съобщиха от пресцентъра на  ЧЕЗ . Компанията стартира с монтирането на платформа за повдигане на щъркелово гнездо в с. Доспей, община Самоков. Акцията е част от мащабния проект „Живот за птиците“, който компанията осъществява в партньорство с Българско дружество за защита на птиците (БДЗП). \r\nВ рамките на проекта компанията предвижда да монтира 4000 предпазни и 3600 маркиращи съоръжения на рискови стълбове, и 900 платформи за повдигане на щъркелови гнезда. Ще бъдат разработени, произведени и тествани безопасни за птиците електрически стълбове. Дейностите ще се извършат в 19 защитени зони по Директива на птиците на ЕС, част от мрежата на Натура 2000. През 2018 г. БДЗП стартира теренни проучвания, за да определи важните за птиците места и да гарантира целесъобразно насочване на усилията на ЧЕЗ Разпределение България.  Така за старт на кампанията беше подбрано с. Доспей и емблематичното му щъркелово гнездо, което вече няма да представлява риск за птиците и за мрежата. \r\n„Монтирането на птицезащитни продукти е важно както за птиците, така и за хората. Дейностите по обезопасяване предпазват  мрежата от пожари в резултат на досега с птиците, като по този начин се минимизира рискът не само от възникване на аварии и смущаване на комфорта на клиентите на дружеството, но и от вреди за околната среда. Вярваме, че ще допринесем значително и за опазване на застрашените видове птици“, каза Крум Гледжарски, ръководител отдел „Управление на качеството“ в ЧЕЗ Разпределение България. \r\nПроектът „Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България”, LIFE16 NAT/BG/000612 или „Живот за птиците“ е с бюджет 2,65 млн. евро. ЧЕЗ Разпределение инвестира в него над 800 хил. евро, както и човешки ресурс и усилия за неговото изпълнение. Финансиране от 1.85 млн. евро. е осигурено от Европейската комисия по програма Life на Европейския съюз. Дейностите по намаляване на конфликта диви птици-електропроводи ще продължат до края на 2022 г.", "date": "2018.11.18", "title": "ЧЕЗ Разпределение започна дейности по монтиране на елементи по мрежата за защита на птиците"}
{"url": "http://www.focus-news.net/news/2018/11/18/2591705/blagoevgrad-v-grada-shte-se-provede-natsionalniyat-universitetski-shampionat-po-lekoatleticheski-kros.html", "text": "Национален университетски шампионат по лекоатлетически крос ще се проведе в Благоевград. Това съобщи за  Радио „Фокус“ – Пирин  Веска Арабаджиева, специалист „Връзки с обществеността“ към Югозападен университет „Неофит Рилски“ – Благоевград. Състезанието ще започне в 11.00 часа в парк „Бачиново“. „В националния университетски шампионат по лекоатлетически крос ще вземат участие най-добрите университетски състезатели“, каза още Арабаджиева. Спортното събитие се организира от Югозападния университет „Неофит Рилски“ съвместно с Асоциацията за университетски спорт „Академик“. \r\nЛивия НИНОВА", "date": "2018.11.18", "title": "Благоевград: В града ще се проведе Националният университетски шампионат по лекоатлетически крос"}
{"url": "http://www.focus-news.net/news/2018/11/18/2591700/blagoevgrad-okolo-20-dushi-sa-se-sabrali-na-protest-v-grada-sreshtu-visokite-tseni-na-gorivata-i-sotsialnata-nespravedlivost-v-balgariya.html", "text": "Около 20 души са се събрали на протест в Благоевград срещу високите цени на горивата и социалната несправедливост в България, предаде репортер на  Радио „Фокус“ – Пирин . Мястото, където се събират протестиращите, е паркинг на голяма търговска верига в града в близост до гробищния парк. Към момента обстановката е спокойна и няма напрежение. Събралите се коментират, че малко по-късно ще се отправят към Полигона, за да блокират главен път Е-79. \r\nНатали СТЕФАНОВА", "date": "2018.11.18", "title": "Благоевград: Около 20 души са се събрали на протест в града срещу високите цени на горивата и социалната несправедливост в България"}
{"url": "http://www.focus-news.net/news/2018/11/18/2591706/mvr-dvama-dushi-sa-zaginali-a-13-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 13 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 9 тежки пътнотранспортни произшествия. В София са регистрирани 21 леки и 4 тежки катастрофи, при които са пострадали 10 души.", "date": "2018.11.18", "title": "МВР: Двама души са загинали, а 13 са пострадали при катастрофи в страната през изминалото денонощие"}
{"url": "http://www.focus-news.net/news/2018/11/18/2591709/veliko-tarnovo-s-6-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 6 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 70 см, а температурата на водата 10.2 градуса. Днес ще бъде предимно облачно с превалявания от дъжд, на места и от сняг. Максималните температури ще са от 0 – 4° в северозападните до 8 – 12° в югоизточните райони на страната.", "date": "2018.11.18", "title": "Велико Търново: С 6 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/11/18/2591710/euronews-balgarskiyat-vitsepremier-podade-ostavka-sled-kato-nareche-bortsi-za-pravata-na-invalidite-grupa-kreslivi-zheni.html", "text": "Вицепремиерът на България си подаде оставката, след като негово спорно изказване за борци за правата на инвалидите предизвика протести, отбелязва телевизионният канал  Euronews . \r\nВалери Сименонов заяви, че те са „група кресливи жени“, които „спекулират с уж болните си деца... за да постигнат чисто материалистични цели“, отбелязва медията, като уточнява, че Симеонов, лидер на съюз, който е младши партньор в дясноцентристкото правителство на България, си подаде оставката в петък. \r\n„Подавам оставката си след продължителната медийна кампания срещу мен“, цитира думите на Симеонов телевизията. „Тази кампания вреди на рейтинга на правителството и властта и се превръща в препятствие за нормалната му работа. Това е нещо, което не мога да си позволя“. \r\n„Не става въпрос само за мен, или партията, на която съм лидер, а за управляващото правителство, което аз си мисля, че е изключително успешно“. \r\nМинистър-председателят на Българя Бойко Борисов прие оставката на Симеонов, отбелязва още Euronews, като посочва, че се очаква партията на Симеонов да продължи да подкрепя правителството. \r\nОпозицията и етническата турска ДПС също бяха поискали оставката на бившия вицепремиер и бойкотираха заседанията на парламента, посочва телевизията. \r\nБългария, най-бедната държава-членка в Европейския съюз, е изправена пред новипротести през почивните дни заради по-високите цени на горивата и увеличаването на данъците за по-старите, по-замърсяващи автомобили, въпреки че политически анализатори твърдят, че е малко вероятно те да свалят правителството на Борисов, коментира авторитетната европейска медия. \r\nПревод и редакция:", "date": "2018.11.18", "title": "Euronews: Българският вицепремиер подаде оставка, след като нарече борци за правата на инвалидите „група кресливи жени“"}
{"url": "http://www.focus-news.net/news/2018/11/18/2591702/tass-stranite-ot-atis-prieha-zaklyuchitelna-deklaratsiya-bez-spornite-tochki.html", "text": "Срещата на върха на страните от Азиатско-тихоокеанското икономическо сътрудничество (АТИС) завърши. Заради значителни разногласия между делегатите на форума заключителна декларация е приета без спорните точки, съобщиха в неделя представители на секретариата на АТИС, предава  ТАСС . \r\n„За първи път в историята на форума лидерите на 21-те члена на АТИС не успяха да се споразумеят за приемането на заключителна декларация“, заяви премиерът на Папуа-Нова Гвинея Питър Онийл пред журналистите. Той отбеляза, че по време на работните срещи участниците във форума са приложили всички усилия за осигуряването на открита търговска политика. \r\nПо думите на Онийл, текстът на заключителното комюнике ще бъде публикуван по-късно. \r\nПревод и редакция:", "date": "2018.11.18", "title": "ТАСС: Страните от АТИС приеха заключителна декларация без спорните точки"}
{"url": "http://www.focus-news.net/news/2018/11/18/2591712/vidin-vremenno-se-ogranichava-dvizhenieto-na-avtomobili-nad-12-tona-po-pat-ii-11-dunavtsi-razklon-za-drenovets-poradi-patnotransportno-proizshestvie.html", "text": "Временно се ограничава движението на автомобили над 12 тона по път II-11 Дунавци – разклон за Дреновец в двете посоки поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Тежкотоварните автомобили изчакват на място. Движението се регулира от полицейски служители.", "date": "2018.11.18", "title": "Видин: Временно се ограничава движението на автомобили над 12 тона по път II-11 Дунавци – разклон за Дреновец поради пътнотранспортно произшествие"}
{"url": "http://www.focus-news.net/news/2018/11/18/2591713/api-vremenno-se-ogranichava-dvizhenieto-po-pat-i-1-vidin-montana-pri-nachaloto-na-obhoda-na-montana-poradi-izteglyane-na-avariral-tovaren-kamion.html", "text": "Временно се ограничава движението по път I-1 Видин – Монтана при началото на обхода на Монтана поради изтегляне на аварирал товарен камион. Това съобщиха от пресцентъра на  Агенция „Пътна инфраструктура“ . Обходът за автомобили до 12 тона е: обход на Монтана - път III-112 Студено буче - Д-р Йосифово - Славотин - общински път Славотин - Клисурица - Е79 и обратно. \r\nАвтомобилите над 12 тона изчакват на място.", "date": "2018.11.18", "title": "АПИ: Временно се ограничава движението по път I-1 Видин – Монтана при началото на обхода на Монтана поради изтегляне на аварирал товарен камион"}
{"url": "http://www.focus-news.net/news/2018/11/18/2591711/blagoevgrad-okolo-30-protestirashti-sa-se-sabrali-v-rayona-na-poligona-kray-grada.html", "text": "Около 30 протестиращи са се събрали в района на полигона край Благоевград, предаде репортер на  Радио „Фокус“ - Пирин . Към момента протестът протича мирно. На място има над 50 полицейски служители. Трафикът в посока София е изключително интензивен. Протестиращите заявиха, че просто искат да демонстрират недоволството си от ситуацията в България в момента, но вероятно няма да се стигне до блокада на главен път Е-79. \r\nНатали СТЕФАНОВА", "date": "2018.11.18", "title": "Благоевград: Около 30 протестиращи са се събрали в района на полигона край града"}
{"url": "http://www.focus-news.net/news/2018/11/18/2591704/am-trakiya-protestirashti-ot-pazardzhik-i-plovdiv-patuvat-kam-stolitsata-za-da-se-vklyuchat-v-protest-sreshtu-visokite-tseni-na-gorivata-i-sotsialnata-nespravedlivost.html", "text": "Протестиращи от Пазарджик и Пловдив пътуват към столицата, за да се включат в протест срещу високите цени на горивата и социалната несправедливост, предаде репортер на  Радио „Фокус“ – Пазарджик . \r\nОколо 200 автомобила се събраха на сборния пункт при битака в града, за да тръгнат на организирани автошествия в знак на протест срещу високите цени на горивата и социалната несправедливост. Протестиращите се разделиха на две групи. Едната тръгна по АМ „Тракия“ в посока София. Към нея се присъединиха и около 50 автомобила от Пловдив.  \r\nДругата група автомобили тръгна по стария път от Пазарджик към Пловдив. Там те ще се включват в пловдивското шествие.  \r\nПротестиращите са съпровождани от полицейски автомобили. Участниците са предупредени да не нарушават правилата за движение, като автомобилите, отправили се към столицата не трябва да затрудняват трафика по АМ „Тракия“. \r\nВаня НИКОЛОВА", "date": "2018.11.18", "title": "АМ „Тракия“: Протестиращи от Пазарджик и Пловдив пътуват към столицата, за да се включат в протест срещу високите цени на горивата и социалната несправедливост"}
{"url": "http://www.focus-news.net/news/2018/11/18/2591714/komisar-tencho-tenev-kam-momenta-trafik-obstanovkata-v-stolitsata-i-na-vhodovete-y-e-spokoyna-ako-se-nalozhi-shte-regulirame-trafika.html", "text": "Към момента трафик обстановката в столицата и на входовете й е спокойна, ако се наложи ще регулираме трафика. Това каза за  Агенция „Фокус“  началникът на „Пътна полиция“ към СДВР комисар Тенчо Тенев във връзка с организацията на движението и очакваните протести. „Към момента обстановката на входовете и в самия град е спокойна. Днес има доста мероприятия на територията на София, колегите са по места. Ако се наложи ще регулираме движението\", обясни той.  \r\nМариела РУСЕВА", "date": "2018.11.18", "title": "Комисар Тенчо Тенев: Към момента трафик обстановката в столицата и на входовете й е спокойна, ако се наложи ще регулираме трафика"}
{"url": "http://www.focus-news.net/news/2018/11/18/2591708/blagoevgrad-na-izhoda-na-grada-politseyski-ekipi-preduprezhdavat-protestirashtite-da-ne-blokirat-glaven-pat-e-79.html", "text": "На изхода на града полицейски екипи предупреждават протестиращите автомобили да не блокират главен път Е-79, предаде репортер на  Радио „Фокус“ – Пирин . Към момента групата протестиращи, които се събраха на паркинга на голяма търговска верига в близост до гробищния парк, се отправят към Полигона, където възнамеряват да блокират движението по главен път Е-79. \r\nНатали СТЕФАНОВА", "date": "2018.11.18", "title": "Благоевград: На изхода на града полицейски екипи предупреждават протестиращите да не блокират главен път Е-79"}
{"url": "http://www.focus-news.net/news/2018/11/18/2591718/fokus-makedoniya-padna-parviyat-snyag-v-belgrad.html", "text": "Рано сутринта в неделя падна първият сняг в Белград за сезона, пише  македонският „Фокус“ . \r\nСнеговалежът е започнал в 6 часа сутринта, но не се е задържал по улиците. Очаква се в неделя в Сърбия да е предимно облачно и студено. \r\nПревод и редакция:", "date": "2018.11.18", "title": "„Фокус“ (Македония): Падна първият сняг в Белград"}
{"url": "http://www.focus-news.net/news/2018/11/18/2591716/st-komisar-angel-tsankov-odmvr-haskovo-protestirashtoto-shestvie-iskashe-da-se-dvizhi-po-magistralata-no-beshe-prenasocheno-ot-politsiyata.html", "text": "Протестиращото шествие искаше да се движи по магистралата, но беше пренасочено от полицията заради предпоставка от създаване на ПТП. Това каза за  Агенция „Фокус“  директорът на ОДМВР – Хасково старши комисар Ангел Цанков. „Имаше разногласия между тях – едните искаха да се движат по магистралата, а другите настояваха да се придържат към варианта, който са заявили на проведената среща преди това. И бяха пренасочени от магистралата, защото там могат да станат пътнотранспортни произшествия предвид, че протестиращите карат много бавно“, обясни ст. комисар Цанков. Той посочи, че в момента автошествието се движи в колона между Хасково и Харманли. Маршрутът на шествието е от Хасково към Свиленград, по стария път Е-80.  . \r\nЦветилена СИМЕОНОВА", "date": "2018.11.18", "title": "Ст. комисар Ангел Цанков, ОДМВР – Хасково: Протестиращото шествие искаше да се движи по магистралата, но беше пренасочено от полицията"}
{"url": "http://www.focus-news.net/news/2018/11/18/2591721/sport-italiya-i-portugaliya-zavarshiha-naravno-00-v-milano.html", "text": "Португалия си осигури първото място в Група 3 на Дивизия „А“ от турнира Лига на нациите, след като направи нулево реми при гостуването на основния си конкурент в групата – Италия. Домакините опитаха абсолютно всичко на терена, за да победят европейския шампион, но така и не стигнаха до гол. Португалците, които играха отново без звездата си Кристиано Роналдо, имат вече 7 точки и първи си осигуриха участие във финалния турнир през юни догодина.  \r\nИталия няма как да бъде изместена от второто място, а в групата остана само мачът Португалия – Полша, който е без значение и за двата тима.", "date": "2018.11.18", "title": "Спорт: Италия и Португалия завършиха наравно 0:0 в Милано"}
{"url": "http://www.focus-news.net/news/2018/11/18/2591715/vidin-zhiteli-na-grada-shte-izlyazat-na-protestno-avtoshestvie-s-iskane-za-tsyalostna-smyana-na-sistemata.html", "text": "Жители на града ще излязат на протестно автошествие в 15.00 часа, предаде репортер на  Радио „Фокус“ - Видин . Организацията е в социалната мрежа. Протестът е с искане за цялостна смяна на системата. Сборният пункт е на булевард „Панония“ пред големия магазин за техника. Автошествието ще премине през централната част на града и ще спре на паркинга пред ТЕЦ - Видин.", "date": "2018.11.18", "title": "Видин: Жители на града ще излязат на протестно автошествие с искане за цялостна смяна на системата"}
{"url": "http://www.focus-news.net/news/2018/11/18/2591707/sitel-makedoniya-zaev-uveryava-che-gruevski-shte-bade-varnat-ungariya-reshava-za-ubezhishteto-mu.html", "text": "Министър-председателят на Македония Зоран Заев уверява, че бившият премиер и лидер на ВМРО-ДПМНЕ Никола Груевски, който е осъден на две години затвор и избяга в Унгария, ще бъде върнат в държавата, предава  скопският телевизионен канал „Сител“ . \r\n„Казвам, че Груевски ще бъде върнат. Унгария трябва да каже дали е бил отвлечен или е влязъл по своя воля в дипломатическата кола“, заяви Заев в интервю пред друга македонска телевизия. При това той посочи примера с бившия хърватски премиер Иво Санадер, който избяга от Хърватия, след като беше осъден, но една година по-късно бе заловен и върнат на властите в Загреб. \r\nИ докато в Македония се подготвя искането и документацията за екстрадацията на Груевски, а унгарските власти разглеждат неговата молба за политическо убежище, в македонското Министерство на вътрешните работи се водят две разследвания, които трябва да установят как е избягал Груевски и дали някой от правозащитните органи му е помогнал, за което се очаква МВР да излезе с подробности, отбелязва телевизионният канал. \r\nДосега Прокуратурата и МВР на Македония не са излезли с официална информация за бягството и движението на Груевски и за това къде са пропуските в целия случай, коментира „Сител“. \r\nТова, което се знае досега за маршрута на движение на бившия премиер, за което пристигна потвърждение и от албанската полиция, е, че той е бил на албанска територия и от там, през прохода Хан Хоти, е влязъл в Черна гора. Говорителят на албанската полиция за АТФ е заявил, че несъмнено Груевски е влязъл в страната пеша, защото неговото влизане не е регистрирано на нито един граничен пункт между Македония и Албания. От там той е отишъл в Черна гора, където, според сръбските и черногорските медии, които се позовават на дипломатически източници, е влязъл в Сърбия през ГКПП Добраково, а от там е заминал за Унгария. \r\nМножество македонски медии в събота предадоха информация на българския „Фокус“, че Груевски е напуснал Унгария и е заминал за Турция или Русия, отбелязва още „Сител“. \r\nПревод и редакция:", "date": "2018.11.18", "title": "„Сител“ (Македония): Заев уверява, че Груевски ще бъде върнат, Унгария решава за убежището му"}
{"url": "http://www.focus-news.net/news/2018/11/18/2591717/plovdiv-protestnoto-shestvie-v-koeto-uchastvat-okolo-100-avtomobila-preminava-po-bul-hristo-botev.html", "text": "Протестното шествие в града, в което участват около 100 автомобила, преминава по бул. „Христо Ботев“, предаде репортер на  Радио „Фокус“ – Пловдив . Протестиращите са се насочили към Централна гара, където шествието ще приключи. На крайната точка участниците ще оставят автомобилите си и ще се насочат към сградата на Общината, за да продължат протестните си действия. Движението по бул. „Христо Ботев“ е затруднено, колоната от протестиращи се изтегля бавно под засилено полицейско присъствие. Участниците в шествието развяват българския трибагреник, чуват се викове „За свободна България!“. \r\nТони МИХАЙЛОВ", "date": "2018.11.18", "title": "Пловдив: Протестното шествие, в което участват около 100 автомобила, преминава по бул. „Христо Ботев“"}
{"url": "http://www.focus-news.net/news/2018/11/18/2591722/sofiya-kmetat-yordanka-fandakova-razporedi-da-se-sazdade-neobhodimata-organizatsiya-za-snegopochistvane-v-grada-zaradi-ochakvani-valezhi-ot-snyag.html", "text": "Във връзка с прогнозата за започване на снеговалеж след 18.00 часа в столицата кметът на София Йорданка Фандъкова разпореди на Столичния инспекторат и на фирмите, ангажирани със снегопочистването, да създадат организация за работа и да мобилизират необходимите екипи и техника. Това съобщиха от пресцентъра на  Столична община . Фирмите разполагат със 169 снегорина, които ще бъдат разположени на 68 местостоянки в града, за да бъдат максимално близо до районите, които ще почистват. Целта е да се осигури проходимост в града и  движение при зимни условия. Приоритетно ще се обработват пътните платна на улици и булеварди, по които се движи общественият транспорт.  \r\nСтолична община призовава водачите на моторни превозни средства да излизат на пътя само с добре подготвени за зимата автомобили, както и да шофират със съобразена със зимната обстановка скорост. Общината припомня на управителите на етажна собственост и търговски обекти, че имат ангажимент да почистят прилежащите към сградите тротоари.", "date": "2018.11.18", "title": "София: Кметът Йорданка Фандъкова разпореди да се създаде необходимата организация за снегопочистване в града заради очаквани валежи от сняг"}
{"url": "http://www.focus-news.net/news/2018/11/18/2591719/blagoevgrad-zhiteli-na-obshtinite-razlog-i-bansko-planuvat-protest-i-blokada-na-patya-simitli-gotse-delchev.html", "text": "Жители на общините Разлог и Банско плануват протест и блокада на пътя Симитли – Гоце Делчев, предаде репортер на  Радио „Фокус“ – Пирин . Те се организират чрез социалните мрежи. Официално протестът е обявен за 12.00 часа, а сборен пункт е района на комплекс „Реденката“ край Разлог.  \r\nПо информация от групата, в която се организира протеста, той е разрешен от кмета на Община Разлог Красимир Герчев, като организаторите са обявили, че провеждат протеста срещу предстоящото увеличение на цената на водата в област Благоевград. \r\nЛивия НИНОВА", "date": "2018.11.18", "title": "Благоевград: Жители на общините Разлог и Банско плануват протест и блокада на пътя Симитли – Гоце Делчев"}
{"url": "http://www.focus-news.net/news/2018/11/18/2591724/plovdiv-zaupokoyna-molitva-v-pamet-na-zaginalite-po-patishtata-na-balgariya-beshe-otsluzhena-v-hram-sv-marina.html", "text": "Заупокойна молитва в памет на всички загинали по пътищата на България беше отслужена в храм „Св. Марина” в Пловдив, предаде репортер на  Радио „Фокус“ – Пловдив . Заупокойната молитва започна малко преди 11.00 часа и бе отслужена от Знеполския епископ Арсений, веднага след сутрешната Архиерейска света литургия в храма. „Бог да прости, Бог да упокои всички, които са загинали в злополука, а нас да помилва като благ и Човеколюбец. Амин!“. С тези думи епископ Арсений завърши молитвата в памет на всички загинали по пътищата на България. \r\nЗаупокойни молитви се отслужват в храмовете в цялата страна. Според резолюция на Генералната асамблея на ООН от 2005 година, всяка трета неделя на месец ноември се отбелязва като Ден за възпоменание на жертвите от пътнотранспортните произшествия. \r\nТони МИХАЙЛОВ", "date": "2018.11.18", "title": "Пловдив: Заупокойна молитва в памет на загиналите по пътищата на България беше отслужена в храм „Св. Марина"}
{"url": "http://www.focus-news.net/news/2018/11/18/2591727/aktsenti-v-predavaneto-chudesata-na-severozapada-na-radio-fokus.html", "text": "В предаването „Чудесата на Северозапада“, съвместно издание на  Радио „Фокус“  и Предприемачи ГЕРБ всяка седмица ви представяме личности, борили се за освобождението, културното и духовното въздигане на този край. Отиваме в Искърското дефиле, където се намира Черепишкия манастир, съхранил историята за героичните битки на цар Иван Шишман, дал убежище на Софроний Врачански. Тук в този манастир е основан и Лютибродския революционен комитет от игумена на манастира Епифаний, криел е зад зидовете си членовете на Врачанския революционен комитет и представители на БЦРК. Вдъхновявал е Иван Вазов и Алеко Константинов. За Черепишкия манастир ще ни разкаже Красимир Григоров от Историческия музей във Враца. В предаването ще ви разкажем за Никола Павлов един от родолюбците опълченци в Сръбско-българската война 1885 г., който има заслуги за отбраната на Белоградчик в тази война.  \r\nВсяка седмица в „Чудесата на Северозапада“ ви разказваме за Северозападния регион, за хората, свързали живота си с този край и с делата си допринасящи за неговия просперитет и развитие. Зам. областният управител на Видин Лъчезар Попиванов от 4 до 6 ноември беше на работно посещение в Централата на Европейската комисия в Брюксел по покана на Представителството на Европейската комисия в България. Разговаряме за проведените в Брюксел дискусии за бъдещето на Европейския съюз и за следващата бюджетна рамка на Европейския съюз. Предаването „Чудесата на Северозапада“ се излъчва всяка неделя от 13.00 до 14.00 часа. Водещ е Анна Лозанова.", "date": "2018.11.18", "title": "Акценти в предаването „Чудесата на Северозапада“ на Радио „Фокус“"}
{"url": "http://www.focus-news.net/news/2018/11/18/2591725/shumen-grazhdani-se-sabirat-na-parkinga-na-arena-shumen-za-poreden-protest-s-iskane-za-promyana-na-sistemata.html", "text": "Граждани се събират на паркинга на „Арена Шумен“ за пореден протест с искане за промяна на системата, предаде репортер на  Радио „Фокус“ - Шумен . Паркингът вече е пълен с хора и автомобили. По-висок стандарт на живот, европейски заплати, с които да се плащат европейските по размер данъци и промяна на системата, остават исканията на протестиращите. Полицейски патрули има в района на кръговото кръстовище на 7-и км, на изхода на Шумен край 5-и км, охраняват се и други участъци от пътната мрежа. \r\nИвелина ИВАНОВА", "date": "2018.11.18", "title": "Шумен: Граждани се събират на паркинга на „Арена Шумен“ за пореден протест с искане за промяна на системата"}
{"url": "http://www.focus-news.net/news/2018/11/18/2591728/dobrich-provezhda-se-protestno-avtoshestvie-do-kpp-yovkovo-pod-naslov-dobrudzhantsi-v-podkrepa-na-protestite-v-stranata.html", "text": "Граждани организираха протестно автошествие до КПП – Йовково, предаде кореспондентът на  Радио „Фокус” – Варна . Автомобилите на протестиращите се събраха на обичайната начална точка – до бившите вторични суровини. От там преминаха през част от града и се отправиха към град Генерал Тошево и граничен пункт Йовково. Колоната бе съпроводена от полицейски патрул. Няма блокиране на пътища, протестиращите се надяват чрез излизането от областния център да привлекат повече съмишленици в протестните действия. Те протестират срещу лошото качество на живот в страната – неудовлетвореност от високи цени на стоки и услуги, ниски доходи и като цяло ниския стандарт на живот. Като най-належащи проблеми за справяне с това се посочват моралът и отношението на част от управляващите към народа, изборния закон, изборния кодекс, образователния ценз за гласуване, купуването на гласове, лобистките и нагаждачески закони, които спъват малкия и отчасти и средния бизнес, лошото изпълнение и просрочване на сроковете за изпълнение на инфраструктурни проекти.  \r\nДруг граждански протест се организира пред сградата на Община град Добрич с начален час 13.30 ч.  \r\nЖулиета НИКОЛОВА", "date": "2018.11.18", "title": "Добрич: Провежда се протестно автошествие до КПП – Йовково под наслов „Добруджанци в подкрепа на протестите в страната“"}
{"url": "http://www.focus-news.net/news/2018/11/18/2591723/sliven-leki-i-tovarni-avtomobili-sa-se-sabrali-na-parkinga-na-damarski-most-za-uchastie-v-protestnoto-shestvie-sreshtu-sotsialnata-nespravedlivost.html", "text": "Леки и товарни автомобили са се събрали на паркинга на Дамарски мост в Сливен за участие в протестното шествие срещу социалната несправедливост, предаде репортер на  Радио „Фокус“ – Сливен . Шествието ще премине по маршрут бул. „Братя Миладинови“ - кръгово кръстовище „Розова градина\" - бул. „Бургаско шосе“ - бул. „Илинденско въстание“. Полицията ще осигурява охрана на събитието. \r\nСлед протеста в Сливен всеки, който има желание, може да се присъедини и към протестиращите от Ямбол на международен път I-7 посока ГКПП „Лесово\". Там се очаква да пристигнат и протестиращи от Бургас. \r\nЛюдмила ЙОРГОВА", "date": "2018.11.18", "title": "Сливен: Леки и товарни автомобили са се събрали на паркинга на Дамарски мост за участие  в протестното шествие срещу социалната несправедливост"}
{"url": "http://www.focus-news.net/news/2018/11/18/2591730/sliven-protestnoto-shestvie-sreshtu-sotsialnata-nespravedlivost-tragna-po-ulitsite-na-grada.html", "text": "Километрично протестно шествие срещу социалната несправедливост тръгна по улиците на града, предаде репортер на  Радио „Фокус“ – Сливен . Организаторите съобщиха, че към тях ще се присъединят и протестиращи от Бургас. Според протестиращите оставката на Валери Симеонов не е достатъчна, трябват кардинални мерки за решаване на проблемите в страната. \r\nСлед протеста в Сливен всеки може да се присъедини и към протестиращите от Ямбол на международен път I-7 в посока ГКПП „Лесово“. \r\nЛюдмила ЙОРГОВА", "date": "2018.11.18", "title": "Сливен: Протестното шествие срещу социалната несправедливост тръгна по улиците  на града"}
{"url": "http://www.focus-news.net/news/2018/11/18/2591726/protesti-i-avtoshestviya-na-mnogo-mesta-v-stranata-obzor-i.html", "text": "За пореден ден в няколко града на страната се провеждат протести срещу високите цени на горивата, смяна на системата, срещу по-високата цена на \"Гражданска отговорност\" и в подкрепа на майките на деца с увреждания. Предвид неделния ден, трафикът по всички основни пътища е засилен. Засилено е и полицейското присъствие на местата, където се провеждат демонстрации. Възможни са блокади по пътищата. Благоевград:  \r\nОколо 30 протестиращи са се събрали в района на полигона край Благоевград. Към момента протестът протича мирно. На място има над 50 полицейски служители. Трафикът в посока София е изключително интензивен. Протестиращите заявиха, че просто искат да демонстрират недоволството си от ситуацията в България в момента, но вероятно няма да се стигне до блокада на главен път Е-79. Хасково: \r\nРазногласия между протестиращи от Хасково наложи намеса на полицията. Първоначално шествието на недоволните граждани трябваше да премине по предварително уговорен маршрут - от Хасково към Свиленград, по стария път Е-80. Част от протестиращите изявиха желание да тръгнат по магистрала „Марица“, но бяха пренасочени и върнати по съгласувания маршрут. Сливен: \r\nЛеки и товарни автомобили са се събрали на паркинга на Дамарски мост в Сливен за участие в протестното шествие срещу социалната несправедливост. Шествието ще премине по маршрут бул. „Братя Миладинови“ - кръгово кръстовище „Розова градина\" - бул. „Бургаско шосе“ - бул. „Илинденско въстание“. След протеста в Сливен всеки, който има желание, може да се присъедини и към  протестиращите от Ямбол на международен път I-7 в посока ГКПП „Лесово\". Там се очаква да пристигнат и протестиращи от Бургас . Видин: \r\nЖители на града ще излязат на протестно автошествие в 15.00 часа. Организацията е в социалната мрежа. Протестът е с искане за цялостна смяна на системата. Сборният пункт е на булевард „Панония“ пред големия магазин за техника. Автошествието ще премине през централната част на града и ще спре на паркинга пред ТЕЦ - Видин Шумен: \r\nЖители на града се събират за пореден протест на паркингът на „Арена Шумен\". По- висок стандарт на живот, европейски заплати, с които да се плащат европейските по размер данъци и промяна на системата, остават исканията на протестиращите. Полицейски патрули има в района на кръговото кръстовище на 7-ми км, на изхода на Шумен край 5 км, охраняват се и други участъци от пътната мрежа. Разлог и Банско: \r\nЖители на общините Разлог и Банско предвиждат протест и блокада на пътя Симитли – Гоце Делчев. Официално протестът е обявен за 12.00 часа, а за сборен пункт е определен районът на комплекс „Реденката“ край Разлог. Петрич: \r\nОчаква се в 13.00 часа жителите на града да се съберат на паркинга при общинската болницата, а след това се планува да бъде затворен ГКПП „Кулата“. Очаква се в действията да се включат и групи от община Сандански, както и близките населени места. София: \r\nВ столицата се очаква да има затруднения в движението заради няколко протеста. \r\nПротест и шествие с искане за оставката на правителството се провежда на пл. „Народно събрание“. Очаква се шествието да започне в 13.00 и да свърши в 16.30 часа.  \r\nВ 13.00 часа в парк „Княжеска градина“ ще започне митинг протест и шествие - молитва „За свобода на вероизповеданието\".  \r\nОбщ национален протест и автошествие „Смяна на системата“ ще започне на пл. „Княз Александър I Батенберг“ в 15.00 часа. Демонтрацията ще продължи до 22.00 часа.  \r\nОчаква се да има затруднения на трафика на основните входове на град София около пристигането на шествията, което най-вероятно ще е в интервала 12.00 до 15.00 ч. \r\nВ момента недоволни граждани от Пловдив и Пазарджик пътуват към София, за да се включат в протестите. \r\nВъпреки че в петък Валери Симеонов съобщи, че се оттегля от поста на вицепремиер, част от майките на деца с увреждания обявиха, че ще продължат с протеста си, който ще бъде само присъствен, докато оставката не бъде гласувана в Народното събрание.  \r\nМоже да се запознаете с маршрутите на протестите и ограниченията в движението  .", "date": "2018.11.18", "title": "Протести и автошествия на много места в страната (ОБЗОР I)"}
{"url": "http://www.focus-news.net/news/2018/11/18/2591732/blagoevgrad-blokiran-e-patyat-simitli-gotse-delchev-predi-razlog.html", "text": "Около 40 човека са се събрали на протест на второкласен път-19 Симитли – Гоце Делчев преди Разлог, предаде репортер на  Радио „Фокус“ – Пирин .  Пътят е блокиран. Продължават да пристигат и още граждани, които искат да изразят недоволството си срещу високите цени на горивата, очакваното повишение цените на водата в област Благоевград, както и срещу цялостната социална обстановка в страната. Полицейското присъствие е засилено. Развяват се много български знамена, звучат патриотични песни и почти всички носят плакати с различни лозунги на тях. Сред посланията са: „Искаме да живеем в България“, „ Не на увеличението на водата“, „Този път последствия ще има за вас“ и други. Пътят все още не е блокиран. \r\nНедоволните граждани подчертаха, че протестът не е политически. Сред присъстващите има и представители на майките на децата с увреждания.  \r\nПротестът е разрешен от кмета на Разлог Красимир Герчев, като е позволено той да продължи до 15.00 часа. Преди да се стигне до блокада на пътното платно, протестиращите срещнаха съпротива от полицаите, но я преодоляха бързо. \r\nНатали СТЕФАНОВА", "date": "2018.11.18", "title": "Благоевград: Блокиран е пътят Симитли – Гоце Делчев преди Разлог"}
{"url": "http://www.focus-news.net/news/2018/11/18/2591733/shumen-s-minuta-malchanie-v-pamet-na-zaginalite-v-patnotransportni-proizshestviya-zapochna-dezhurstvoto-na-politseyskite-ekipi-v-odmvr-shumen.html", "text": "С минута мълчание в памет на загиналите в  пътнотранспортни произшествия започна дежурството на полицейските екипи в ОДМВР- Шумен. Това съобщиха от пресцентъра на  ОДМВР - Шумен . По решение на Генералната асамблея на Организацията на обединените нации всяка трета неделя на месец ноември се отбелязва Световния ден за възпоменание на жертвите. Ежегодно в резултат на катастрофи по пътищата на страната ни стотици губят живота си, хиляди получават тежки наранявания и боледуват продължително, значителен е и броят на пострадалите с увреждания за цял живот.  \r\n179 са тежките катастрофи, възникнали на територията на ОДМВР - Шумен от началото на годината до днешния ден. 18 са загубили живота си на пътя, 103 са ранените по време на инциденти. Най-много са загиналите при пътни инциденти извън населени места - 14, сред които седем водачи, трима пешеходци и четирима пътници.  \r\nВ храмовете в областта почетоха жертвите при пътни инциденти. В храм „Свето Възнесение Господне“ архиерейският наместник отец Димитър отслужи заупокойна молитва в памет на всички загинали участници в движението. В Арменската апостолическа църква „Света Богородица“ в Шумен ахидякон Вартан Ананян отслужи литургия, по време на която бе почетена паметта на загиналите на пътя. Районният мюфтия Месут Мехмедов се включи в отбелязването на Световния ден за възпоменание на жертвите. В тяхна памет ще бъдат отслужени молитви в Томбул джамия. Духовниците отправиха апели за по-разумно и внимателно движение по пътищата.  \r\nДенят за възпоменание на жертвите при пътнотранспортни произшествия е и ден за размисъл, за любовта между хората, за осъзнаване на необходимостта от ново отношение и култура в движението по пътищата.", "date": "2018.11.18", "title": "Шумен: С минута мълчание в памет на загиналите в пътнотранспортни произшествия започна дежурството на полицейските екипи в ОДМВР - Шумен"}
{"url": "http://www.focus-news.net/news/2018/11/18/2591734/plovdiv-okolo-100-dushi-protestirat-sreshtu-sotsialnata-nespravedlivost-pred-sgradata-na-obshtinata.html", "text": "Около 100 души протестират срещу социалната несправедливост пред сградата на Община Пловдив, предаде репортер на  Радио „Фокус“ – Пловдив . Много от протестиращите развяват българския трибагреник с викове „Оставка!“ и „Убийци!. „Събудете се българи!“, призовават организатори на протеста. Някои от участниците изразяват недоволството си от малкия брой на включилите се в протеста днес. Звучат патриотични песни. \r\nПротестът пред сградата на Общината в града започна преди минути. След като участниците в протестното шествие оставиха колите си в пространството около ул. „Иван Вазов“, те се насочиха към центъра на града, за да продължат да изразяват недоволството си. \r\nТони МИХАЙЛОВ", "date": "2018.11.18", "title": "Пловдив: Около 100 души протестират срещу социалната несправедливост пред сградата на Общината"}
{"url": "http://www.focus-news.net/news/2018/11/18/2591737/shumen-blokirana-e-avtomagistrala-hemus-pri-paten-vazel-belokopitovo.html", "text": "Протестиращи блокираха автомагистрала \"Хемус\" при п.в. \"Белокопитово\", предаде репортер на  Радио \"Фокус\" - Шумен . Затворени са платната във всички посоки, но е осигурен коридор при спешни случаи. Започват да се образуват колони от чакащи ТИР-ове. \r\nИвелина ИВАНОВА", "date": "2018.11.18", "title": "Шумен: Блокирана е автомагистрала \"Хемус\" при пътен възел \"Белокопитово\""}
{"url": "http://www.focus-news.net/news/2018/11/18/2591731/shumen-avtoshestvieto-s-protestirashti-se-otpravya-kam-pv-belokopitovo-s-namerenie-za-blokada-na-dvizhenieto-v-rayona.html", "text": "Автошествието с протестиращи шуменци се отправя към п.в. \"Белокопитово\" на магистрала \"Хемус\", предаде репортер на  Радио Фокус - Шумен . Протестиращите възнамеряват да блокират движението в района. Те обявиха искания за по- добър живот, промяна в системата на управление, намаляване броя на депутатите в НС , минимална заплата от 750 Евро.  \r\nИвелина ИВАНОВА", "date": "2018.11.18", "title": "Шумен: Автошествието с протестиращи се отправя към п.в. \"Белокопитово\" с намерение за блокада на движението в района"}
{"url": "http://www.focus-news.net/news/2018/11/18/2591739/api-vazstanoveno-e-dvizhenieto-na-avtomobili-nad-12-tona-po-pat-ii-11-dunavtsi-razklon-za-drenovets.html", "text": "Възстановено е движението на автомобили над 12 тона по път II-11 Дунавци – разклон за Дреновец. Това съобщиха от пресцентъра на  Агенция „Пътна инфраструктура“ .", "date": "2018.11.18", "title": "АПИ: Възстановено е движението на автомобили над 12 тона по път II-11 Дунавци – разклон за Дреновец"}
{"url": "http://www.focus-news.net/news/2018/11/18/2591742/plovdiv-na-160-proverki-sa-izvarshili-ekspertite-ot-regionalnata-inspektsiya-po-okolnata-sreda-i-vodite-prez-oktomvri.html", "text": "През месец октомври експертите на Регионалната инспекция по околната среда и водите в Пловдив са извършили 163 проверки на 151 обекта, в това число 107 планови и 56 извънредни. Това съобщиха за  Радио „Фокус“ – Пловдив  от екоинспекцията. Извършени са 15 комплексни проверки по компоненти и фактори на околната средa, от които 6 планови. В рамките на проведения контрол са дадени 69 предписания за отстраняване на констатирани нарушения. За констатирани административни нарушения на Закона за опазване на околната среда и специалните закони по опазване на околната среда от Регионалната инспекция по околната среда и водите е съставен един акт. От директора на екоинспекцията са издадени 8 наказателни постановления, с които на нарушителите са наложени санкции и глоби в общ размер на 27 000 лв. \r\nОбщо събраните суми по наложени глоби и санкции са близо 23 000 лв. От получените суми малко над 12 000 са разпределени и преведени на съответните общини, на чиято територия се намират санкционираните субекти. Общините, получили най-големи приходи от наложени санкции, са Садово, Пловдивм и Карлово. \r\nТони МИХАЙЛОВ", "date": "2018.11.18", "title": "Пловдив: На 160 проверки са извършили експертите от Регионалната инспекция по околната среда и водите през октомври"}
{"url": "http://www.focus-news.net/news/2018/11/18/2591735/pazardzhik-bez-narusheniya-na-obshtestveniya-red-i-pravilata-za-dvizhenie-po-patishtata-protichat-protestite-v-oblastta.html", "text": "Нормално протичат протестите на територията на област Пазарджик, при добра комуникация с организаторите им. Това съобщи за  Радио „Фокус“ – Пазарджик  говорителят на ОДМВР Мирослав Стоянов. Той обясни, че автомобилите с протестиращи са се събрали в района на автопазара в Пазарджик. „Там те изчакаха автомобили от Пловдив, които се присъединиха към тези от Пазарджик. Колоната от Пловдив беше съпровождана от екипи на ОДМВР - Пловдив и жандармерията. След това една част от автомобилите потеглиха по посока за София със съпровод от полицейски екипи от Пазарджик, Пловдив и жандармерията, а другите по посока за Пловдив също под полицейски ескорт.  \r\nВсички възлови кръстовища и подходи към главните пътища бяха с охрана от полицейски автопатрули от РУ - Пазарджик и областната дирекция за недопускане на пътни инциденти или нарушаване на обществения ред.  \r\nВъв Велинград от сутринта започна протест, който протича под охраната на служители от РУ - Велинград. \r\nПротестът в Панагюрище е предвиден за 14.00 часа и също ще проведе с полицейска охрана“, коментира Стоянов. \r\nВаня НИКОЛОВА", "date": "2018.11.18", "title": "Пазарджик: Без нарушения на обществения ред и правилата за движение по пътищата протичат протестите в областта"}
{"url": "http://www.focus-news.net/news/2018/11/18/2591729/reuters-tereza-mey-ne-vizhda-alternativa-na-svoya-brekzit.html", "text": "Премиерът на Великобритания Тереза Мей не вижда алтернатива на сделката за Брекзит, която представи по-рано тази седмица на фона на информациите, че някои от нейните министри искат да предоговори проектопредложението преди срещата на европейските лидери през следващия уикенд, предава  Reuters . \r\n„Няма алтернативен план на масата. Няма различен подход, за който можехме да се споразумеем с ЕС“, написа Мей в статия за неделния The Sun. \r\n„Ако депутатите отхвърлят сделката, те ще ни върнат в началото. Това ще означава още разделение, още несигурност и неизпълняване на волята на британския народ“, добави тя. \r\nБританската агенция припомня, че само няколко часа, след като британският премиер обяви в сряда своето предложение за Брекзит и че то е подкрепено от всичките й министри, тя бе хвърлена в  най-тежката й криза след оставката на министъра за Брекзит Доминик Рааб в четвъртък във връзка с несъгласието му със споразумението на Тереза Мей и Брюксел. \r\nПревод и редакция:", "date": "2018.11.18", "title": "Reuters: Тереза Мей не вижда алтернатива на своя Брекзит"}
{"url": "http://www.focus-news.net/news/2018/11/18/2591720/ombudsmanat-maya-manolova-ostavkata-na-valeri-simeonov-bezsporno-e-pobeda-za-protestirashtite-mayki-na-detsa-s-uvrezhdaniya.html", "text": "Смятам, че това е заслужена победа и че безспорно е победа за протестиращите майки на деца с увреждания, но всъщност това е победа за цялото гражданско общество. Това каза омбудсманът Мая Манолова в предаването \"Денят започва с Георги Любенов\" по  БНТ . \r\n\"Защото чрез този протест гражданите доказаха, че не могат да бъдат обиждани, че няма да се оставят да бъдат обиждани от институциите, от властта. И всъщност те показаха какви са истинските отношения граждани - власт, тоест кой на кого трябва да служи и кой с кого трябва да се съобразява. Не гражданите с власт имащите, а институциите и властта с гражданите. Това е победа, която е много важна, но истинската победа на протестиращите майки, най-голямата победа ще се случи, когато техните искания бъдат изцяло изпълнени\", заяви Манолова. \r\nТя посочи, че това означава двата за хората с увреждания и за личната помощ да бъдат окончателно приети от парламента. \"Протестите, които наблюдаваме, имат своите сериозни социални основания, защото наистина социалната поносимост на последните решения на различни институции се превръща в социална непоносимост\", коментира омбудсманът и допълни, че става дума и за цените на горивата, и за гражданската отговорност, и за данъците върху стари автомобили. \"Това наистина е изпитание за бюджета на българските домакинства\", обясни Манолова. \r\nТя коментира, че няма нищо лично към Валери Симеонов. \"Моето отношение за начина, по който той се отнесе към майките, също беше публично обявено - това беше една недостойна постъпка\", уточни тя. \r\n\"Ако реша, когато реша, в случай, че реша да се кандидатирам за някоя позиция, ще го направя публично и прозрачно пред хората\", коментира тя по повод спекулациите за бъдещи постове, за които може да се кандидатира. \"В момента просто си върша работата\", заяви Манолова.", "date": "2018.11.18", "title": "Омбудсманът Мая Манолова: Оставката на Валери Симеонов безспорно е победа за протестиращите майки на деца с увреждания"}
{"url": "http://www.focus-news.net/news/2018/11/18/2591743/blagoevgrad-dva-avtomobila-sa-katastrofirali-na-patya-mezhdu-dobrinishte-i-gotse-delchev-predi-mesta.html", "text": "Тежка катастрофа между два автомобила е станала на пътя между Добринище и Гоце Делчев преди Места, предаде репортер на  Агенция Фокус . Нанесени са сериозни щети по двата автомобила. Единият е на пътното платно в посока Добринище и затруднява движението. Другият автомобил е отстрани на пътя. На място има полицейски екип, който регулира движението. Пътните настилки са мокри и хлъзгави.  \"Фокус\" призовава водачите да шофират с повишено внимание и скорост, съобразена с пътните условия.", "date": "2018.11.18", "title": "Благоевград: Два автомобила са катастрофирали на пътя между Добринище и Гоце Делчев преди Места"}
{"url": "http://www.focus-news.net/news/2018/11/18/2591738/burgas-okolo-200-dushi-se-sabirat-na-protest-v-grada-sreshtu-visokite-tseni-na-gorivata.html", "text": "Протест срещу високите цени на горивата се провежда в Бургас, предаде репортер на  Радио „Фокус“ – Бургас . Множество жители на града се събират на паркинга на хипермаркета на един от входовете на града, за да изразят недоволството си спрямо повишените цени. На място се забелязва засилено полицейско присъствие. \r\nМария ГЕОРГИЕВА", "date": "2018.11.18", "title": "Бургас: Около 200 души се събират на протест в града срещу високите цени на горивата"}
{"url": "http://www.focus-news.net/news/2018/11/18/2591744/shumen-dvama-mladezhi-sa-s-opasnost-za-zhivota-sled-katastrofata-na-izhoda-za-selo-dibich.html", "text": "Водач на 18 години  и неговият 16-годишен спътник са с опасност за живота след възникнал пътен инцидент тази сутрин. Това съобщиха от пресцентъра на  ОДМВР - Шумен . Сигнал за произшествието бил приет с 08:02 часа в дежурната част на ОДМВР- Шумен. Съобщено било, че в река на изхода на село Дибич в посока към село Илия Блъсково се е преобърнал лек автомобил. Към мястото на инцидента са насочени екипи на полиция, пожарна и спешна помощ. След пристигане било установено че произшествието е станало, след като водач на лек автомобил Фолксваген „Голф“ с шуменска регистрация загубил контрол над автомобила. След десен завой излязъл вляво от пътя и се преобърнал в реката. Спасителни екипи на пожарната са оказали съдействие да извадят затиснатия в автомобила 18-годишен водач. Спътникът му, 16-годишен шуменец бил извън колата. Двамата са откарани за преглед в МБАЛ- Шумен. Водачът И.И. е в безсъзнание, с фрактури на лява ръка, ляво бедро и дясна подбедрица. 16-годишното момче е с тежка черепно-мозъчна травма, в безсъзнание. Медиците се борят за живота им.  На място е извършен оглед. Образувано е досъдебно производство. Водачът на автомобила е правоспособен.", "date": "2018.11.18", "title": "Шумен: Двама младежи са с опасност за живота след катастрофата на изхода за село Дибич"}
{"url": "http://www.focus-news.net/news/2018/11/18/2591747/veliko-tarnovo-blizo-40-organizatsii-predstaviha-svoi-shtandove-na-izlozhenieto-za-roditeli-i-detsa-family-days-expo.html", "text": "Близо 40 изложители се представиха със свои щандове на изложението за родители и деца Family Days Expo, което се провежда в града. Събитието беше открито вчера и продължава и през днешния ден. Десетките щандове са изложени в Двореца на културата и спорта „Васил Левски“, където родителите могат да намерят всичко необходимо за своите деца, а бъдещите майки и татковци да получат важни съвети и консултации. Това съобщиха за  Радио „Фокус“ – Велико Търново  от пресцентъра на Община Велико Търново. Изложението беше открито от кмета на Общината Даниел Панов, Тони Калушкова от Happy Mums, Росица Димитрова – директор на общинската дирекция „Социални дейности и здравеопазване” и популярният актьор Николай Априлов, който бе и водещ. Инициативата е посветена на предстоящия Ден на християнското семейство, който се отбелязва на 21 ноември. \r\nПо време на откриването кметът инж. Даниел Панов изказа благодарност към организационния екип за инициативата, която получи подкрепа и от Общината, както и на всички фирми, организации, сдружения, занаятчии, които предлагат стоки и услуги в подкрепа на родителите и техните деца и участват в изложението. Кметът подчерта, че инициативи като Family Days Expo са социално ориентирани и насочени към бъдещето на Велико Търново и България – децата, затова подкрепата от страна на институции, неправителствени организации, сдружения и бизнеса е задължителна и напълно естествена. Панов припомни, че Велико Търново отчита рекордна раждаемост през последните две години, а населението се увеличава. Той изрази увереност, че успешното партньорство с фондация „Happy Mums“ и училище за родители ще продължи и в бъдеще. \r\nВсеки посетител имаше възможност да получи съвети от акушерки, психолози, застрахователи, финансисти, юристи, да разговаря с консултанти по кърмене и бебе-носене относно бременността, раждането, майчинството и др. Специално място беше отредено на социалните услуги на Община Велико Търново - Детска млечна кухня и Общностен център за деца и родители „Царевград”. \r\nПо време на изложението беше обявена и благотворителна кампания в подкрепа на сектора по неонатология към родилното отделение в Областната болница „Д-р Стефан Черкезов”. Събраните средства ще бъдат инвестирани в нова апаратура и консумативи.  \r\nМария НЕДЕВА", "date": "2018.11.18", "title": "Велико Търново: Близо 40 организации представиха свои щандове на изложението за родители и деца Family Days Expo"}
{"url": "http://www.focus-news.net/news/2018/11/18/2591748/makfaks-makedoniya-demonstrantite-v-atina-zapaliha-amerikansko-zname-i-se-biha-s-politsiyata.html", "text": "Група маскирани лица се сбиха с гръцката полиция в събота вечерта след края на марша по случай 45-ата годишнина от бунта против военната хунта, съобщават гръцките медии, предава македонската агенция „Макфакс“. \r\nМаскирани лица са нападнали полицията с коктейли „Молотов“, дърва и камъни, а освен това са палили кофи за боклук. Силите за борба с безредиците на гръцката полиция са отговорили с сълзотворен газ, шокови гранати и водни оръдия. \r\nМасовият протест тръгна от Политехническия факултет, който е символ на студентския бунт през 1973 година, към посолството на САЩ в Атина и завърши мирно, но после последваха инциденти в атинския квартал Екзархия, който е известно свърталище на анархистите, а освен това там е и самият Политехнически факултет. В хода на протестите демонстранти са запалили и американското знаме, отбелязва македонската агенция. \r\nВ безредиците, които са продължили до около 4 часа през нощта, са задържани 19 души, а по неофициална информация наранявания са получили най-малко двама полицаи. \r\nВ марша от Политехническия факултет до американското посолство участваха и министри и депутати от „Коалицията на радикалната левица“ (СИРИЗА). Протести са проведени също в Солун и Патра, посочва „Макфакс“. \r\nПревод и редакция:", "date": "2018.11.18", "title": "„Макфакс“ (Македония): Демонстрантите в Атина запалиха американско знаме и се биха с полицията"}
{"url": "http://www.focus-news.net/news/2018/11/18/2591749/kaloyan-pargov-bsp-sofiya-obratnoto-broene-za-kabineta-borisov-3-zapochna-eroziyata-shte-se-zasilva.html", "text": "Обратното броене за Кабинета \"Борисов 3\" започна, а ерозията ще се засилва. Това прогнозира председателят на БСП - София Калоян Паргов в предаването \"Офанзива\" по \"Канал 3\", съобщиха от пресцентъра на  БСП - София . Според него в партия ГЕРБ вече се наблюдава процес на създаване на вътрешна опозиция, а центровете са два - единият е в Парламента, а другият - на \"Дондуков\" №1. \r\n\"Предсрочните парламентарни избори са неминуем и реалистичен край на това управление, заяви Калоян Паргов. \"През следващата година, освен европейски и местни избори, очевидно, че ще има още едни. Ще гласуваме три пъти за щастие. Натам отиват нещата. Единственият въпрос е дали ГЕРБ ще хвърли оставка или БСП ще свали ГЕРБ от власт\", добави той. \r\nКалоян Паргов посочи, че няма сила, която да изкара хората на улицата да протестират, ако властта не ги е предизвикала със своите действия или бездействие. \"Оставката на Валери Симеонов съвсем очевидно е закъсняла и няма да реши нито един проблем на управлението в момента\", каза още той. \"ГЕРБ в момента са заложници на Обединени патриоти, а Обединени патриоти са заложници на властта. Още в началото на мандата на това управление казах, че Обединените патриоти не бива да се съмняват в едно - че ще ги сполети същата съдба като тази на Реформаторите и се оказах прав\", посочи Паргов. \r\nПредседателят на БСП - София заяви, че липсата на доверие във властта и институциите означава само едно - това управление вече е нелегитимно. \"Намираме се в състояние на политическа криза, която все повече се задълбочава\", коментира Калоян Паргов. \"Фактът, че майките ще продължат да протестират, докато оставката на Валери Симеонов не бъде гласувана в парламента, защото се страхуват да не бъдат излъгани, е много показателен. Това означава пълна липса на доверие във властта и институциите. Която пък напълно отнема легитимността на настоящото управление\", каза още той. \r\nСпоред Калоян Паргов фактът, че в малката коалиция започнаха един на друг да си искат оставките, също е доказателство за засилващата се политическа криза в държавата. \"Волен Сидеров искаше оставката на Валери Симеонов – получи я. Сега поиска и тази на Красимир Каракачанов. Сигурно и нея ще я получи\", коментира той. \"Един от най-големите дефекти на управлението на партия ГЕРБ обаче е обезличаването на институциите чрез начина, по който консумира властта. Властта не бива да се търгува. Властта е ужасът на политика и всеки, който е минал през властта го е осъзнал. А най-големият дефект на властта на ГЕРБ е начинът, по който се разходват милиардните бюджетни излишъци - с постановления на Министерски съвет, а не по бюджетни политики. Използват тези средства, за да потушават огнищата на социални  напрежения. А това е, меко казано, непрозрачна политика. Нужно ли е да изброявам повече дефекти?! По този начин институциите се обезличават, спират да работят, атрофират, гражданите губят доверие в тях и идва кризата\", каза още Паргов.", "date": "2018.11.18", "title": "Калоян Паргов, БСП - София: Обратното броене за Кабинета \"Борисов 3\" започна, ерозията ще се засилва"}
{"url": "http://www.focus-news.net/news/2018/11/18/2591741/blagoevgrad-zhiteli-na-obshtina-petrich-organizirat-poreden-protest-sreshtu-sotsialnata-nespravedlivost-v-balgariya.html", "text": "Жители на община Петрич ще излязат на пореден протест срещу социалната несправедливост в България, предаде репортер на  Радио „Фокус“ – Пирин . Организацията на събитието се осъществява в една от социалните мрежи. Начало на протеста ще бъде в 13.00 часа  на паркинга при болницата, а след това отново се планува да бъде затворен и ГКПП „Кулата“. Очаква се в протеста да се включат и протестиращи групи от община Сандански, както и близките населени места. \r\nЛивия НИНОВА", "date": "2018.11.18", "title": "Благоевград: Жители на община Петрич организират пореден протест срещу социалната несправедливост в България"}
{"url": "http://www.focus-news.net/news/2018/11/18/2591746/benyamin-netanyahu-predsrochni-izbori-mogat-da-dovedat-do-katastrofa-podobna-na-intifada.html", "text": "Провеждането на предсрочни избори може да има катастрофални резултати, заяви премиерът на Израел Бенямин Нетаняху в неделя, в отговор на настояванията на коалиционните му партньори, че вотът е неизбежен, пише  електронното издание на The Jerusalem Post . \r\n„В чувствителен период за нашата сигурност, ние не се нуждаем от предсрочни избори и знаем какво се случи, когато елементи от дясното правителство доведоха до свалянето му, както през 1992 и 1999 година, които ни доведоха до катастрофата от Осло и катастрофата на (втората) Интифадата“, заяви Нетаняху при откриването на заседанието на кабинета си. \r\nИзданието припомня, че през 1992 година Ицхак Шамир беше свален от премиерския пост, на който дойде Ицхак Рабин, а през 1999 година Бенямин Нетаняху бе наследен от Ехуд Барак като министър-председател. \r\nКоментарите на премиера бяха продължение на темата на Ликуд, който в четвъртък предупреди коалиционните партньори да не предизвикват предсрочни избори. \r\nНетаняху има намерение да се срещне с министъра на финансите Моше Калон (бивш министър от „Ликуд“ и настоящ лидер на „Кулану“  - центристка ционистка партия), който беше първият излязъл с призив за предсрочен вот, след като Авигдор Либерман подаде оставка от поста министър на отбраната и извади своята „Наш дом Израел“ („Израел Бейтену“ – дясна ционистка партия на рускоезичните евреи) от управляващата коалиция. \r\nПревод и редакция:", "date": "2018.11.18", "title": "Бенямин Нетаняху: Предсрочни избори могат да доведат до катастрофа, подобна на интифада"}
{"url": "http://www.focus-news.net/news/2018/11/18/2591745/burgas-protestirashti-sa-tragnali-kam-magistrala-trakiya-s-namerenie-da-ya-blokirat.html", "text": "200 автомобила са тръгнали към магистрала „Тракия“ с намерение да я блокират, предаде репортер на  Агенция „Фокус“ .  \r\nВ ямболско протестиращи са затворили международния път към граничен пункт „Лесово“.", "date": "2018.11.18", "title": "Бургас: Протестиращи са тръгнали към магистрала „Тракия“ с намерение да я блокират"}
{"url": "http://www.focus-news.net/news/2018/11/18/2591736/tass-ministerstvoto-na-obranata-na-germaniya-obyasni-neobhodimostta-ot-sazdavane-na-obshtoevropeyska-armiya.html", "text": "Единната армия на Европейския съюз е нужна, за да бъдат отстоявани решително европейските интереси в случай на възникване на кризи и за да бъдат повишени способностите на Европа за възможно участие на нейните сили във военни операции. Такова мнение изказа министърът на отбраната на Германия Урсула фон дер Лайен в интервю пред медийната група Funke, публикувано в неделя, предава  ТАСС . \r\n„Европейците се нуждаят от армия не само за съвместни учения на военнослужещите и добро снабдяване, но и в политическата воля за решително отстояване на европейските интереси, или ако възникне някаква криза“, заяви фон дер Лайен. „Ние, политиците, трябва така да организираме и модернизираме нашите структури за взимане на решения, че Европа да може да действа бързо по въпросите за възможно участие във военни антикризисни операции“, отбеляза тя. \r\nГерманският военен министър смята, че единната европейска армия не може да е конкуренция на силите на НАТО. „Алианса винаги ще остане за европейците първи адресат по въпросите на отбраната“, посочи тя. Министърът напомни, че участниците в НАТО сега „инвестират повече във въоръжените си сили“, а „бюджета на Бундесвера за следващата година ще нарасне с 12%“. \r\nРуската агенция припомня, че президентът на Франция Еманюел Макрон заяви на 6 ноември, че Европа трябва да създаде собствени единни въоръжени сили. Той също така изказа мнение, че ЕС трябва да се защитава от Китай, Русия и САЩ. След това германският канцлер отбелязва, че Съюзът трябва да работи в посока на създаване на единна армия. \r\nПревод и редакция:", "date": "2018.11.18", "title": "ТАСС: Министерството на обраната на Германия обясни необходимостта от създаване на общоевропейска армия"}
{"url": "http://www.focus-news.net/news/2018/11/18/2591752/1-tv-makedoniya-mediite-s-vse-poveche-informatsii-che-gruevski-e-napusnal-ungariya.html", "text": "Поради липсата на официална информация от македонските и унгарските власти, регионалните и европейските медии продължават да излизат различни информации за бежанеца Никола Груевски, бивш македонски премиер и настоящ депутат, предава  скопският телевизионен канал „1 ТВ“ . \r\nБългарски и унгарски медии неофициално обявиха, че, може би, Груевски повече не е в Унгария, а е в Турция или Русия, а други медии споменаха неофициално Азербайджан като възможна дестинация, отбелязва медията. \r\nСпоред все още непотвърдена информация, Груевски е напуснал Унгария, както е заявил високопоставен неназован представител на ВМРО-ДПМНЕ пред българската агенция „Фокус“, пишат регионалните медии. Крайната дестинация за бившия премиер, който избяга, е, както се казва, Русия или Турция. \r\n„1 ТВ“ припомня, че Никола Груевски бе осъден на две години затвор на 11 ноември от македонския съд и според официалната информация е избягал през Албания и Черна гора с унгарски дипломатически автомобил. Почетният председател на ВМРО-ДПМНЕ, на който миналата година беше отнет личният и дипломатическият паспорт заради съдебните процеси, както обяви сам той във „Фейсбук“, се озова в Унгария, където поиска политическо убежище. \r\nПревод и редакция:", "date": "2018.11.18", "title": "„1 ТВ“ (Македония): Медиите с все повече информации, че Груевски е напуснал Унгария"}
{"url": "http://www.focus-news.net/news/2018/11/18/2591751/sliven-protestnoto-shestvie-sreshtu-sotsialnata-nespravedlivost-napravi-palna-obikolka-na-grada-i-potegli-kam-yambol.html", "text": "Протестното шествие срещу социалната несправедливост направи пълна обиколка на града и потегли към Ямбол. Колоната беше пропусната на моста на село Крушаре от полицията, предаде репортер на   Радио „Фокус“ – Сливен . Полицаите, начело с началника на Районното управление на МВР  – Сливен Димитър Кикьов, дадоха препоръки за безопасно придвижване и да как да се предотвратят инциденти на пътя. Протестиращите гарантираха, че няма да пречат и ще дават предимство на линейки, пожарни и други специализирани автомобили. \r\nВ Ямбол протестиращите ще решат какви ще бъдат последващите им действия. В Ямбол гражданите ще решат дали автомобилите ще отидат на пътя към граничен пункт „Лесово“, или към столицата, или да се обединят с протестиращи от други градове. \r\nЛюдмила ЙОРГОВА", "date": "2018.11.18", "title": "Сливен: Протестното шествие срещу социалната несправедливост направи пълна обиколка на града и потегли към Ямбол"}
{"url": "http://www.focus-news.net/news/2018/11/18/2591750/mvr-nyama-blokirani-granichni-punktove-v-stranata.html", "text": "Няма блокирани гранични пунктове в страната. Това съобщиха за  Агенция „Фокус“  от пресцентъра на МВР. Протестиращи от Ямбол се намират на 20 км от ГКПП – „Лесово“, но към момента пунктът не е блокиран. \r\nЦветилена СИМЕОНОВА", "date": "2018.11.18", "title": "МВР: Няма блокирани гранични пунктове в страната"}
{"url": "http://www.focus-news.net/news/2018/11/18/2591758/afp-poveche-ot-400-dushi-sa-postradali-po-vreme-na-protestite-sreshtu-tsenite-na-gorivata-vav-frantsiya.html", "text": "Повече от 400 души са пострадали, 14 от тях сериозно, за един ден и една нощ на протести на „жълтите жилетки“  из цяла Франция срещу увеличаването на цените на горивата, които вече струваха живота на един човек,  съобщи в неделя министърът на вътрешните работи на страната Кристоф Кастанер, цитиран от  AFP . \r\nБроят на пострадалите се е увеличил с повече от два пъти от този, който бе представен в събота, след „неспокойна“ нощ на 87 места в цялата страна, където демонстрантите блокираха пътища, за да изразят гнева си срещу увеличението на цената на бензина, отбелязва френската агенция. \r\nСред общо 409-те наранени има 28 служители на органите на реда. Кастанер е заявил пред радио RTL, че в събота по улиците са излезли 288 хиляди души на 2034 места в страната и добави, че 3500 от тях са останали и за през нощта. \r\n„Последната нощ беше неспокойна... Имаше нападения, сбивания, наръгвания“, заяви вътрешният министър. „Имаше сбивания между протестиращите „жълти жилетки“. На определени места имаше и много алкохол, който доведе до идиотско поведение“ \r\nПревод и редакция:", "date": "2018.11.18", "title": "AFP: Повече от 400 души са пострадали по време на протестите срещу цените на горивата във Франция"}
{"url": "http://www.focus-news.net/news/2018/11/18/2591754/shumen-s-minuta-malchanie-protestirashtite-na-magistrala-hemus-pochetoha-pametta-na-zaginalite-pri-katastrofi.html", "text": "С минута мълчание протестиращите на магистрала \"Хемус\" шуменци почетоха паметта на загиналите при ПТП, предаде репортер на  Радио \"Фокус\" - Шумен .  В района на пътен възел \"Белокопитово\" има близо 100 коли от протеста. Опашки от чакащи автомобили има в посока София. \r\nИвелина ИВАНОВА", "date": "2018.11.18", "title": "Шумен: С минута мълчание протестиращите на магистрала \"Хемус\" почетоха паметта на загиналите при катастрофи"}
{"url": "http://www.focus-news.net/news/2018/11/18/2591757/vratsa-35-avtomobila-ot-grada-tragvat-kam-sofiya-za-da-se-vklyuchat-v-protesta-v-stolitsata.html", "text": "35 автомобила от града тръгват с полицейски ескорт към София, за да се включат в протеста в столицата, предаде репортер на  Агенция „Фокус“ .", "date": "2018.11.18", "title": "Враца: 35 автомобила от града тръгват към София, за да се включат в протеста в столицата"}
{"url": "http://www.focus-news.net/news/2018/11/18/2591740/georgi-svilenski-bsp-ostavkata-na-valeri-simeonov-e-tvarde-zakasnyala-i-s-tsel-spasyavane-na-vlastta.html", "text": "Оставката на Валери Симеонов е твърде закъсняла, с цел спасяване на властта. Това заяви зам.-председателят на ПГ на „БСП за България“ Георги Свиленски пред БНР, съобщиха от пресцентъра на  партията . Той подчерта, че БСП е поискала тази оставка още преди месец. „Тя няма как да бъде решение на проблемите, защото хората, които са на улицата, не искат само неговата оставка. Хората не поставят като проблем само неговото цинично отношение към майките на деца с увреждания, а и проблема с доходите, цените на горивата – целият живот, който са принудени да живеят българските граждани. Те настояват, че това управление трябва да си отиде“, категоричен е народният представител. Според него ставаме свидетели на тясно партийни интереси, а не на защита на националните интереси и българското общество. „Всеки, по единично, сега гледа да излезе сух от ситуацията. Но това управление, с подкрепата и участието на патриотите, вече две години управлява България и ако не са се сетили досега за своите предизборни обещания - за 300 лв пенсия, полицаи във всяко населено място и други, то българските граждани не са ги забравили и ще ги накажат, че са излъгали“, коментира зам.-председателят на ПГ на „БСП за България“. Той е на мнение, че тази оставка няма да спаси нито патриотите, нито ГЕРБ. Свиленски припомни думите на Борисов, че ако вицепремиерът подаде оставка, рухва конструкцията на правителството. „Той си мисли за правителството, да бъде премиер, не го интересува, че държавата ще рухне, няма идеи за по-добро развитие и доходи. Патриотите вече виждат, че потъват и искат и те да се спасят. Предлагам им заедно, както се прегърнаха за управлението, да се прегърнат сега и да отстъпят управлението“, допълни той.  \r\nГеорги Свиленски подчерта, че ГЕРБ са обещавали в предизборната си програма, че няма да вдигат нито един данък, а сега сме свидетели на повишаване на данъците за личните автомобили, жилищата, слагане на такси за стоки и дрехи втора употреба. „Въпреки заявката, че няма да се вдигат данъците, за 2 години вдигнаха над 20 такси и услуги“, посочи той. По неговите думи ефектът от данъците за старите автомобили е до 20 млн. лв, ако бъдат събрани. „Това няма много да помогне на бюджета на г-н Горанов, но ще ощети много български граждани. Не знам управляващите защо си го причиняват“, коментира народният представител. Той обясни, че кметовете от БСП са заявили, че ако  влезе в сила този закон, те ще предложат минималните размери – почти да няма увеличение, за да не бъдат натоварени хората. \r\nПо повод внесеното искане до АПИ за независима експертиза за строежа на пътища и магистрали, Свиленски обясни, че първият документ е бил подписан от 23 народни представители, като е внесено от петима. „Защо точно нас четиримата са избрали Камарата на строителите, които да не допускат до работа, не знам. Факт е, че нарушават Конституцията, защото няма как браншова организация да поставя условията - кой народен представител може и кой не да ходи на работа“, заяви той. Свиленски благодари на цялата парламентарна група на „БСП за България“, които още на следващия ден са взели да решение да преподпишат отново същото искане, за да се покаже, че цялата парламентарна група стои за него.", "date": "2018.11.18", "title": "Георги Свиленски, БСП: Оставката на Валери Симеонов е твърде закъсняла и с цел спасяване на властта"}
{"url": "http://www.focus-news.net/news/2018/11/18/2591753/blagoevgrad-protestirashtite-na-patya-kray-razlog-poetapno-propuskat-dvizhenieto-na-avtomobili.html", "text": "Протестиращите на второкласен път-19 край Разлог поетапно пропускат движението на автомобили, предаде репортер на  Радио „Фокус“ - Пирин . През определен интервал от време протестиращи застават встрани от платното и пропускат около 20 автомобила, след което отново излизат на платното. Намеренията им са да продължат по този начин до 15.00 часа. \r\nНатали СТЕФАНОВА", "date": "2018.11.18", "title": "Благоевград: Протестиращите на пътя край Разлог поетапно пропускат движението на автомобили"}
{"url": "http://www.focus-news.net/news/2018/11/18/2591761/pregled-na-mezhdunarodnite-novini-do-13-chasa-agentsiya-fokus.html", "text": "Повече от 400 души са пострадали, 14 от тях сериозно, за един ден и една нощ на протести на „жълтите жилетки“  из цяла Франция срещу увеличаването на цените на горивата, които вече струваха живота на един човек,  съобщи в неделя министърът на вътрешните работи на страната Кристоф Кастанер, цитиран от  AFP . \r\nБроят на пострадалите се е увеличил с повече от два пъти от този, който бе представен в събота, след „неспокойна“ нощ на 87 места в цялата страна, където демонстрантите блокираха пътища, за да изразят гнева си срещу увеличението на цената на бензина, отбелязва френската агенция. \r\nСред общо 409-те наранени има 28 служители на органите на реда. Кастанер е заявил пред радио RTL, че в събота по улиците са излезли 288 хиляди души на 2034 места в страната и добави, че 3500 от тях са останали и за през нощта. \r\n„Последната нощ беше неспокойна... Имаше нападения, сбивания, наръгвания“, заяви вътрешният министър. „Имаше сбивания между протестиращите „жълти жилетки“. На определени места имаше и много алкохол, който доведе до идиотско поведение“ \r\n***  Поради липсата на официална информация от македонските и унгарските власти, регионалните и европейските медии продължават да излизат различни информации за бежанеца Никола Груевски, бивш македонски премиер и настоящ депутат, предава  скопският телевизионен канал „1 ТВ“ . \r\nБългарски и унгарски медии неофициално обявиха, че, може би, Груевски повече не е в Унгария, а е в Турция или Русия, а други медии споменаха неофициално Азербайджан като възможна дестинация, отбелязва медията. \r\nСпоред все още непотвърдена информация, Груевски е напуснал Унгария, както е заявил високопоставен неназован представител на ВМРО-ДПМНЕ пред българската агенция „Фокус“, пишат регионалните медии. Крайната дестинация за бившия премиер, който избяга, е, както се казва, Русия или Турция. \r\n„1 ТВ“ припомня, че Никола Груевски бе осъден на две години затвор на 11 ноември от македонския съд и според официалната информация е избягал през Албания и Черна гора с унгарски дипломатически автомобил. Почетният председател на ВМРО-ДПМНЕ, на който миналата година беше отнет личният и дипломатическият паспорт заради съдебните процеси, както обяви сам той във „Фейсбук“, се озова в Унгария, където поиска политическо убежище. \r\n***  Група маскирани лица се сбиха с гръцката полиция в събота вечерта след края на марша по случай 45-ата годишнина от бунта против военната хунта, съобщават гръцките медии, предава македонската агенция „Макфакс“. \r\nМаскирани лица са нападнали полицията с коктейли „Молотов“, дърва и камъни, а освен това са палили кофи за боклук. Силите за борба с безредиците на гръцката полиция са отговорили с сълзотворен газ, шокови гранати и водни оръдия. \r\nМасовият протест тръгна от Политехническия факултет, който е символ на студентския бунт през 1973 година, към посолството на САЩ в Атина и завърши мирно, но после последваха инциденти в атинския квартал Екзархия, който е известно свърталище на анархистите, а освен това там е и самият Политехнически факултет. В хода на протестите демонстранти са запалили и американското знаме, отбелязва македонската агенция. \r\nВ безредиците, които са продължили до около 4 часа през нощта, са задържани 19 души, а по неофициална информация наранявания са получили най-малко двама полицаи. \r\nВ марша от Политехническия факултет до американското посолство участваха и министри и депутати от „Коалицията на радикалната левица“ (СИРИЗА). Протести са проведени също в Солун и Патра, посочва „Макфакс“. \r\n*** Единната армия на Европейския съюз е нужна, за да бъдат отстоявани решително европейските интереси в случай на възникване на кризи и за да бъдат повишени способностите на Европа за възможно участие на нейните сили във военни операции. Такова мнение изказа министърът на отбраната на Германия Урсула фон дер Лайен в интервю пред медийната група Funke, публикувано в неделя, предава  ТАСС . \r\n„Европейците се нуждаят от армия не само за съвместни учения на военнослужещите и добро снабдяване, но и в политическата воля за решително отстояване на европейските интереси, или ако възникне някаква криза“, заяви фон дер Лайен. „Ние, политиците, трябва така да организираме и модернизираме нашите структури за взимане на решения, че Европа да може да действа бързо по въпросите за възможно участие във военни антикризисни операции“, отбеляза тя. \r\nГерманският военен министър смята, че единната европейска армия не може да е конкуренция на силите на НАТО. „Алианса винаги ще остане за европейците първи адресат по въпросите на отбраната“, посочи тя. Министърът напомни, че участниците в НАТО сега „инвестират повече във въоръжените си сили“, а „бюджета на Бундесвера за следващата година ще нарасне с 12%“. \r\nРуската агенция припомня, че президентът на Франция Еманюел Макрон заяви на 6 ноември, че Европа трябва да създаде собствени единни въоръжени сили. Той също така изказа мнение, че ЕС трябва да се защитава от Китай, Русия и САЩ. След това германският канцлер отбелязва, че Съюзът трябва да работи в посока на създаване на единна армия. \r\n*** Министър-председателят на Македония Зоран Заев уверява, че бившият премиер и лидер на ВМРО-ДПМНЕ Никола Груевски, който е осъден на две години затвор и избяга в Унгария, ще бъде върнат в държавата, предава  скопският телевизионен канал „Сител“ . \r\n„Казвам, че Груевски ще бъде върнат. Унгария трябва да каже дали е бил отвлечен или е влязъл по своя воля в дипломатическата кола“, заяви Заев в интервю пред друга македонска телевизия. При това той посочи примера с бившия хърватски премиер Иво Санадер, който избяга от Хърватия, след като беше осъден, но една година по-късно бе заловен и върнат на властите в Загреб. \r\nИ докато в Македония се подготвя искането и документацията за екстрадацията на Груевски, а унгарските власти разглеждат неговата молба за политическо убежище, в македонското Министерство на вътрешните работи се водят две разследвания, които трябва да установят как е избягал Груевски и дали някой от правозащитните органи му е помогнал, за което се очаква МВР да излезе с подробности, отбелязва телевизионният канал. \r\nДосега Прокуратурата и МВР на Македония не са излезли с официална информация за бягството и движението на Груевски и за това къде са пропуските в целия случай, коментира „Сител“. \r\nТова, което се знае досега за маршрута на движение на бившия премиер, за което пристигна потвърждение и от албанската полиция, е, че той е бил на албанска територия и от там, през прохода Хан Хоти, е влязъл в Черна гора. Говорителят на албанската полиция за АТФ е заявил, че несъмнено Груевски е влязъл в страната пеша, защото неговото влизане не е регистрирано на нито един граничен пункт между Македония и Албания. От там той е отишъл в Черна гора, където, според сръбските и черногорските медии, които се позовават на дипломатически източници, е влязъл в Сърбия през ГКПП Добраково, а от там е заминал за Унгария. \r\nМножество македонски медии в събота предадоха информация на българския „Фокус“, че Груевски е напуснал Унгария и е заминал за Турция или Русия, отбелязва още „Сител“. \r\n***  Срещата на върха на страните от Азиатско-тихоокеанското икономическо сътрудничество (АТИС) завърши. Заради значителни разногласия между делегатите на форума заключителна декларация е приета без спорните точки, съобщиха в неделя представители на секретариата на АТИС, предава  ТАСС . \r\n„За първи път в историята на форума лидерите на 21-те члена на АТИС не успяха да се споразумеят за приемането на заключителна декларация“, заяви премиерът на Папуа-Нова Гвинея Питър Онийл пред журналистите. Той отбеляза, че по време на работните срещи участниците във форума са приложили всички усилия за осигуряването на открита търговска политика. \r\nПо думите на Онийл, текстът на заключителното комюнике ще бъде публикуван по-късно. \r\n*** Бившият германски канцлер Герхард Шрьодер разкритикува рязко търговската политика на САЩ и призова Берлин да търси нови съюзници в интервю пред телевизионния канал N-TV, предава  ТАСС . \r\n„Не можем да търпим с нас да се отнасят като с окупирана страна. Когато гледам действията на американския посланик, добивам впечатление, че той по-скоро се смята за офицер от окупационните войски, отколкото посланик на САЩ в суверенна държава“, оплака се бившият германски канцлер. \r\nПо мнението на Шрьодер, Германия трябва да търси нови съюзници със съвпадащи интереси. Като такъв, както счита политикът, може да се смята Китай. \r\n„Невъзможно е да се избегне това, пострадалите от разпалените от САЩ конфликти да се сближат“, заключи бившият канцлер. Търговските войни на САЩ \r\nРИА Новости припомня, че търговската война между Китай и САЩ започна на 6 юли 2018 година, когато влязоха в сила увеличените взаимни вносни мита между държавите. Вашингтон увеличи с 25% ставките върху вноса на 818 китайски стоки на обща стойност 34 милиарда долара годишно. Като ответна мярка в същия ден Пекин наложи с 25% по-високи мита върху същия обем американски стоки. \r\nВ края на септември влязоха в сила новите американски мита в размер на 10% върху стоки от Китай на стойност 200 милиарда долара в година. Пекин отговори и на това с повишаване на тарифите с 10 и 5 процента върху американски внос с обем 60 милиарда долара. \r\nРуската агенция отбелязва още, че отношенията между САЩ и ЕС се изостриха на фона на излизането на Вашингтон от ядрената сделка с Иран, както и въвеждането на по-високи мита върху стоманата и алуминия. Съюзът от седми август прие законодателни мерки, с които отмени действието на екстериториалните санкции на САЩ срещу Иран на своя територия. \r\nОсвен това, в отговор на въвеждането на митата, Брюксел наложи допълнителни тарифи върху вноса на редица американски стоки. \r\n***  САЩ нямат намерение да се отказват от увеличението на митата спрямо Китай и дори могат да ги удвоят, ако Пекин не промени курса си според изискванията на Вашингтон, заяви американският вицепрезидент Майк Пенс, цитиран от  Reuters . \r\nВ реч на срещата на върха на Азиатско-Тихоокеанското икономическо сътрудничество (АТИС) в Папуа Нова Гвинея Пенс хвърли ръкавицата на Китай относно търговията и сигурността в региона, отбелязва британската агенция. \r\n„Предприехме решителни действия да се справим с търговския си дефицит с Китай“, обяви вицепрезидентът на САЩ. „Увеличихме митата на китайски стоки за 250 милиарда долара и можем да ги удвоим“. \r\n„САЩ няма да промени курса си, докато Китай не промени отношението си“, увери той. \r\n***  Броят на изчезналите хора след най-смъртоносния и унищожителен пожар в историята на Калифорния вече е 1276, въпреки че властите са определили местоположението на стотици жители, разпръснати из планинското градче Парадайз, предава  Reuters . \r\nМестната противопожарна служба съобщава още, че повече от 12 700 къщи и други сгради за изпепелени, а много бежанци са се преселили временно при приятели и роднини, докато други са разпънали палатки или живеят в своите автомобили. \r\nСтотици евакуирани се помещават в 14 спешни убежища, разположени в църкви, училища и читалища в региона, като повече от 46 000 души остават под евакуационни заповеди, отбелязва „Ройтерс“. \r\n*** Има ли Беларуска връзка в бягството на Груевски? Няколко унгарски медии предават изявление на добре информиран дипломат, който твърди, че бившият македонски премиер е бил возен с дипломатически автомобил с номер „55“, който е на белоруските дипломатически представителства. Източникът казва това, защото номер 55 на дипломатическите коли е запазен за белоруските дипломатически превозни средства, предава  скопският телевизионен канал „Телма“ , който уточнява, че това е само една от много теории, които циркулират в унгарската столица по повод поискалия политическо убежище бивш македонски министър-председател. \r\nЖурналистите са проверили авиационния сайт Flight Finder и са установили, че любимият самолет на Орбан в дните, когато се случва драмата с Груевски, имал цял ден престой в Сърбия, на белградското летище. ОЕ-ЛЕМ е обозначението на самолета, собственост на известен унгарски олигарх и милионер, но този самолет всъщност е самолет, който често се използва от Орбан за частни целим например посещение на футболни мачове, включително и на Световното първенство в Русия. \r\nСега същият самолет се свързва с Груевски в друга версия на бягството. Самолетът се намираше на летището на Виена в продължение на две седмици. След това в сряда, 14 ноември, той отлетя от Виена в Будапеща рано сутринта. И веднага след това продължил към Белград, където пристигнал към осем и половина сутринта и останал до 16 часа следобед. Полетът се случва ден след като Груевски обяви, че е в Будапеща, така че унгарските журналисти разпитват и проучват дали в тези моменти, когато бившият премиер писа във „Фейсбук“, е бил в Белград и с въпросния самолет се е прехвърлил на летището „Ферихеги“ в Будапеща. \r\nТакива теории за бягството на осъдения македонски политик са все повече и повече, отбелязва „Телма“, тъй като правителството на Орбан става все по-потайно в обясненията. Груевски дори бе сравнен с Михаил Саакашвили, бившият грузински президент избягал от Тбилиси след обвинения в корупция, който след това избяга и от Украйна, където получи и политическа функция. Миналото лято Саакашвили беше в къща близо до езерото Балатон, но исканията му за убежище в Унгария бяха отхвърлени от правителството на Орбан. За унгарските медии това означава, че Орбан няма еднакво мнение за всички посткомунистически лидери и че Груевски е изцяло привилегирован. \r\n*** Президентът на САЩ Доналд Тръмп заяви, че в най-скоро време Вашингтон ще публикува „много изчерпателен доклад“ за убийството на журналиста Джамал Хашоги в Генералното консулство на Саудитска Арабия в Истанбул. Думите на държавния глава бяха предадени от журналисти от прес-пуула на Белия Дом, които го съпровождат в пътуването му до щата Калифорния, където бушуват пожари, предава  ТАСС . \r\nТръмп подчерта, че в доклада ще се съдържат сведения „кой го е направил“ (извършил убийството на журналиста). „Случи се нещо ужасно – убийство на журналист. Ще имаме пълен отчет в течение на следващите два дни, вероятно, в понеделник или вторник“, отбеляза американският президент, като по-късно уточни, че става въпрос за вторник. \r\nАмериканският лидер потвърди, че в събота е провел телефонен разговор с директора на ЦРУ Джина Хаспел. Тръмп отбеляза, че появилата се в петък информация в медиите за изводите на ЦРУ е била „предварителна“. Те  (ЦРУ) все още не са определили нищо. Много е рано“, поясни той. \r\n***  Турският външен министър Мевлют Чавушоглу заяви, че във вторник ще се срещне във Вашингтон с държавния секретар на САЩ  Майк Помпео, за да обсъдят връзките между двете държави в „широк план“, съобщава  Anadolu Agency .   \r\nТой е в САЩ за участие в 8-мия световен форум на Алианса на цивилизациите, под егидата на ООН (UNAOC), чиято тема тази година е партньорства за превенция и поддържане на мира. Форумът ще се проведе в понеделник и вторник в централата на ООН в Ню Йорк. \r\nВизитата е първа от турска страна след освобождението на пастора Андрю Брънсън, чието задържане изостри отношенията между двете държави, съюзнички в НАТО. Чавушоглу обяви, че напреженията между тях не са причинени само от този случай: „Има две неща, които ги пораждат. Едното е, че САЩ подкрепят ПКК“, поясни той и оцени американското сътрудничество с терористичната група като „тежка грешка“.  \r\nЩо се отнася до „пътната карта“ за Манбидж, договорена от двете страни за района в северна Сирия, Чавушогру каза, че тя не се ограничава само с тази част и до най-големия град в Северна Сирия, а обхваща и земите на юг от река Ефрат, окупирани от терористичната група ПКК. Турският дипломат е заявил, че освобождението на тази част от терористичната група е част от целите на „пътната карта“.  Договореностите между Анкара и Вашингтон се целят да изтласкат терористите от града и да стабилизират региона, който е част от северносирийската провинция Алепо.   \r\nЧавушоглу е споменал, че Вашингтон не е изпълнил молбата на Анкара за екстрадиция на лидера на базираната в САЩ терористична организация FETO след опита за преврат от 15 юли 2016 г., тъй като смята темата за второстепенна в отношенията между двете държави.   \r\n\"Това създава сериозно напрежение“, е казал Чавушогру, подчертавайки, че „Турция не е сто, а хиляда процента“ права и в двата случая.   \r\nМинистърът е изтъкнал, че напоследък от ЦРУ са започнали „инклузивно разследване“ във FETO според законите на САЩ. \r\n***", "date": "2018.11.18", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/11/18/2591756/burgas-politsiyata-e-blokirala-dvizhenieto-do-kragovoto-krastovishte-na-izhoda-na-burgas-i-dopuska-samo-avtomobili-s-protestirashti.html", "text": "Автомобили с протестиращи се отправят към автомагистрала „Тракия“, предаде репортер на  Радио „Фокус“ – Бургас . Полицията е блокирала движението до кръстовището с кръгово движение на изхода на Бургас и допуска само автомобили с протестиращи. Те са образували километрова колона, някои от тях развяват български трибагреници. Шествието продължава, а колоната се придвижва бавно. Има полицейски патрул преди надлеза в близост до големия търговски обект по пътя Бургас -автомагистрала „Тракия“. \r\nМария ГЕОРГИЕВА", "date": "2018.11.18", "title": "Бургас: Полицията е блокирала движението до кръговото кръстовище на изхода на Бургас и допуска само автомобили с протестиращи"}
{"url": "http://www.focus-news.net/news/2018/11/18/2591762/kyustendil-avtomobilno-protestno-shestvie-sreshtu-standarta-na-zhivot-v-stranata-i-sotsialnoto-neravenstvo-se-provezhda-v-dupnitsa.html", "text": "Автомобилно протестно шествие се провежда в Дупница, предаде репортер на  Радио „Фокус” – Кюстендил . Протестиращите си обявяват срещу стандарта на живот в страната и социалното неравенство. Първоначално те се събраха на паркинг пред една от големите търговски вериги в града, след което преминаха през централните улици на Дупница. Към момента няма затваряне на движението. Протестът се охранява от полицията. Няма основен организатор на протестните действия.  \r\nВенцеслав ИЛЧЕВ", "date": "2018.11.18", "title": "Кюстендил: Автомобилно протестно шествие срещу стандарта на живот в страната и социалното неравенство се провежда в Дупница"}
{"url": "http://www.focus-news.net/news/2018/11/18/2591755/montana-protestirashti-opitvat-da-blokirat-prohoda-petrohan.html", "text": "Около 300 автомобила опитват да блокират прохода Петрохан, предаде репортер на  Агенция „Фокус“ . Полицията не допуска ограничаване на движението.", "date": "2018.11.18", "title": "Монтана: Протестиращи опитват да блокират прохода Петрохан"}
{"url": "http://www.focus-news.net/news/2018/11/18/2591760/pazardzhik-grazhdani-na-panagyurishte-otnovo-izlizat-na-protest-sreshtu-visokite-tseni-na-gorivata-i-sotsialnata-nespravedlivost.html", "text": "След вчерашния протест в Панагюрище срещу високите цени на горивата и социалната несправедливост, днес отново се предвиждат протестни действия, съобщиха  организаторите . Началото им е в 14.00 часа, като сборен пункт ще е чешмата пред ДЗС. „Фокус“ припомня , че в събота около 30 души участваха в протеста срещу високите цени на горивата в Панагюрище, Протестът  започна пред Общината с думи на присъстващите и с искане за оставки на правителството. След това  присъстващите се отправиха към паметника на Райна Княгиня.  Шествието премина мирно, без инциденти и завърши с българско хоро.", "date": "2018.11.18", "title": "Пазарджик: Граждани на Панагюрище отново излизат на протест срещу високите цени на горивата и социалната несправедливост"}
{"url": "http://www.focus-news.net/news/2018/11/18/2591759/yambol-protestirashti-zatvoriha-mezhdunarodniya-pat-kam-gkpp-lesovo-v-rayona-na-selo-tenevo.html", "text": "Протестиращи затвориха международния път към ГКПП „Лесово“ в района на село Тенево. Селото е сборният пункт на протестиращите от Сливен и Ямбол, предаде репортер на  Радио „Фокус“  – Сливен . Блокадата е на пътя до пистата на Тенево. В момента няколкостотин сливенски автомобила под полицейски ескорт пътуват към Тенево, което се намира на 18 км от Ямбол. Част от ямболските протестиращи тръгват по автомагистрала \"Тракия\". Двете колони се разминават под полицейска охрана. \r\nЛюдмила ЙОРГОВА", "date": "2018.11.18", "title": "Ямбол: Протестиращи затвориха международния път към ГКПП „Лесово“ в района на село Тенево"}
{"url": "http://www.focus-news.net/news/2018/11/18/2591763/lovech-spokoyno-protochat-protestite-v-oblastta-nyama-blokadi-na-patishta.html", "text": "Спокойно проточат протестите в областта, няма блокади на пътища. Това съобщиха за Агенция „Фокус“ от  ОДМВР -Ловеч . Заявен е протест на пътя Ловеч-Троян, на разклона за село Калейца, който започна в 12.00 часа. Подадено е заявление за шшествие на пътен възел „Боаза“ при Тетевен в 14.00 часа. Протест ще има и в Ловеч, началният час е 14.00 часа.", "date": "2018.11.18", "title": "Ловеч: Спокойно проточат протестите в областта, няма блокади на пътища"}
{"url": "http://www.focus-news.net/news/2018/11/18/2591767/montana-blokirano-e-dvizhenieto-na-izhoda-na-grada-v-posoka-vidin-poradi-preobarnat-tir.html", "text": "Блокирано е движението на изхода на града в посока Видин поради преобърнат ТИР. Автомобилите са в блокада от повече от час, съобщи  слушател на Радио „Фокус“ .", "date": "2018.11.18", "title": "Монтана: Блокирано е движението на изхода на града в посока Видин поради преобърнат ТИР"}
{"url": "http://www.focus-news.net/news/2018/11/18/2591764/blagoevgrad-okolo-60-avtomobila-sa-se-sabrali-v-petrich-za-protest-sreshtu-visokite-tseni-na-gorivata-i-sotsialnata-nespravedlivost-v-balgariya.html", "text": "Около 60 автомобила са се събрали в Петрич за протест срещу високите цени на горивата и социалната несправедливост в България, предаде репортер на  Радио „Фокус“ – Пирин . Очаква се по-късно гражданите да се отправят към ГКПП „Кулата“, където ще блокират движението, както се случи миналата неделя. \r\nЛивия НИНОВА", "date": "2018.11.18", "title": "Благоевград: Около 60 автомобила са се събрали в Петрич за протест срещу високите цени на горивата и социалната несправедливост в България"}
{"url": "http://www.focus-news.net/news/2018/11/18/2591765/shumen-sazdadena-e-organizatsiya-za-prenasochvane-na-avtomobilite-po-magistrala-hemus-pri-paten-vazel-belokopitovo-kadeto-dvizhenieto-e-blokirano-ot-protestirashti.html", "text": "Протестиращи граждани са затворили принудително движението за автомобили на пътен възел Белокопитово. Полицейски служители са на място. Това съобщиха от пресцентъра на  ОДМВР - Шумен . Създадена е организация за пренасочване на преминаващите автомобили по алтернативни маршрути.  \r\nПътуващите от Русе и Разград в посока към Варна се отклоняват през селата Струйно- Длъжко- Тимарево – Хитрино,  по I-7 и АМ“Хемус“.  \r\nПо обратния път - от Варна за Русе движението се осъществява по същия маршрут.  \r\nПътуващите от Варна към София на пътен възел Каспичан се пренасочват по път I-2 след това по I-7 ,  Велики Преслав в посока към гр. Търговище  \r\nПътуващите от Търговище в посока Варна се движат през Велики Преслав. Тези, които са попаднали в задръстването могат да използват общински път през село Градище.  \r\nПрипомняме, че принудителното затваряне на пътища от Републиканската пътна мрежа е административно нарушение съгласно Закона за движение по пътищата", "date": "2018.11.18", "title": "Шумен: Създадена е организация за пренасочване на автомобилите по магистрала \"Хемус\" при пътен възел \"Белокопитово\", където движението е блокирано от протестиращи"}
{"url": "http://www.focus-news.net/news/2018/11/18/2591769/dobrich-60-avtomobila-sa-poteglili-kam-gkpp-kardam.html", "text": "Протестно шествие от 60 автомобила е потеглило от Добрич към ГКПП „Кардам“, предаде репортер на  Агенция „Фокус“  .", "date": "2018.11.18", "title": "Добрич: 60 автомобила са потеглили към ГКПП „Кардам“"}
{"url": "http://www.focus-news.net/news/2018/11/18/2591768/blagoevgrad-priklyuchi-protestat-na-glaven-pat-e-79-v-rayona-na-poligona.html", "text": "Приключи мирният протест на главен път Е-79 в района на полигона край Благоевград, предаде репортер на  Радио „Фокус“ - Пирин . Полицейското присъствие в района е засилено. Разположени са полицейски патрули и на изхода на Благоевград. „Фокус“ припомня , че около 10.30 часа тази сутрин около 30 протестиращи се събраха на мирен протест срещу високите цени на горивата и социалната несправедливост в България. Протестът бе организиран в социалните мрежи, а участниците в него около 10.00 часа се събраха на паркинга на голяма търговска верига, от където се отправиха към крайната си точка. При полигона имаше около 50 полицейски служители, а на изхода на града имаше екипи, които спираха протестиращите и ги предупреждаваха да не затварят главния път и протестът да мине спокойно. Първоначалното намерение на групата бе да се блокира главен път Е-79, но до това действие не се стигна. \r\nНатали СТЕФАНОВА", "date": "2018.11.18", "title": "Благоевград: Приключи протестът на главен път Е-79 в района на полигона"}
{"url": "http://www.focus-news.net/news/2018/11/18/2591766/burgas-politsiya-e-blokirala-protestirashtite-pri-golyam-magazin-za-detski-stoki-po-patya-za-kv-vetren.html", "text": "Екипи на полицията са блокирали протестиращите при голям магазин за детски стоки на пътя София - Бургас, по пътя за кв. „Ветрен“, предаде репортер на  Радио „Фокус“ – Бургас .  Целта на органите на реда е да не допусне протестиращите да стигнат до АМ „Тракия“.", "date": "2018.11.18", "title": "Бургас: Полиция е блокирала протестиращите при голям магазин за детски стоки по пътя за кв. „Ветрен“"}
{"url": "http://www.focus-news.net/news/2018/11/18/2591771/silistra-protestno-shestvie-ot-90-avtomobila-se-provezhda-v-grada.html", "text": "Протестно шествие от 90 автомобила се провежда в града, предаде репортер на  Агенция „Фокус“ . Протестът в града се провежда под надслов\" За едно по-добро бъдеще на България\".", "date": "2018.11.18", "title": "Силистра: Протестно шествие от 90 автомобила се провежда в града"}
{"url": "http://www.focus-news.net/news/2018/11/18/2591770/fokus-makedoniya-gruevski-e-vlyazal-v-albaniya-prez-gkpp-blato-s-pomoshtta-na-albanskiya-prezident-i-biznesmen-s-interesi-v-makedoniyai.html", "text": "Бившият македонски премиер Никола Груевски в влязъл в Албания нелегално през ГКПП „Блато“ на македонско-албанската граница при Дебър, съобщават албански медии, пише  македонският „Фокус“ . \r\nВестник „Дита“ информира, че Груевски е влязъл на албанска територия с негови сигурни хора. След това групата е отишла в Тирана, от където с кола на унгарското посолство бившият премиер е заминал за Черна гора. \r\nАлбанското издание коментира, че самият факт, че Груевски не е имал проблеми на излизане от страната през прохода Хани и Хотит и заради това, че е влязъл нелегално в Албания, а е излязъл от нея с лична карта, говори, че всичко това е реализирано от влиятелни и сигурни негови хора. \r\nЧаст от албанските медии информират, че е възможно да е участвал и самият президент на страната Илир Мета, както и албански бизнесмен с интереси в Македония. \r\nПревод и редакция:", "date": "2018.11.18", "title": "„Фокус“ (Македония): Груевски е влязъл в Албания през ГКПП „Блато“ с помощта на албанския президент и бизнесмен с интереси в Македония?"}
{"url": "http://www.focus-news.net/news/2018/11/18/2591774/benyamin-netanyahu-golanskite-vazvisheniya-zavinagi-shte-ostanat-v-ratsete-na-izrael.html", "text": "Голанските възвишения завинаги ще останат в ръцете на Израел, заяви в неделя на ежеседмичното заседание на правителството премиерът на еврейската държава Бенямин Нетаняху, предава  ТАСС . \r\n„Израел ще остане завинаги на Голанските възвишения. Голанските възвишения завинаги ще бъдат в нашите ръце“, заяви министър-председателят, чието изказване бе разпространено от неговата канцелария. Нетаняху благодари на САЩ за това, че са гласували против осъждащата окупацията на Голан резолюция в комитета на Общото събрание на ООН. \r\n„Ние вече от определено време разговаряме с нашите американски приятели за новата политика на сегашната администрация в ООН. Миналия четвъртък посланикът на САЩ в Израел Дейвид Фридман уточни, че САЩ са решили да гласуват против традиционната резолюция, която ни осъжда за присъствието на Голанските възвишения. Това действително се случи“, заяви премиерът. „Бих искал да благодаря на президента (на САЩ Доналд) Тръмп за този важен и справедлив клас, който напълно съответства с моята политика. \r\nТАСС припомня, че на 16 ноември комитетът на Общото събрание на ООН с огромно мнозинство прие поредна резолюция против израелската окупация на Голанските възвишения. Вашингтон за първи път се обяви против резолюцията. По-рано САЩ се въздържаха при гласувания по този въпрос. \r\nРуската агенция отбелязва още, че принадлежащите на Сирия от 1944 година Голански възвишения бяха завзети от Израел през 1967 година в хода на Шестдневната война. През 1981 година Кнесетът прие Закон „за Голанските възвишения“, в който едностранно провъзгласи суверенитета на еврейската държава над територията. Анексията е призната за незаконна от Съвета за сигурност на ООН през декември 1981 година, което е отразено в Резолюция 497. \r\nПревод и редакция:", "date": "2018.11.18", "title": "Бенямин Нетаняху: Голанските възвишения завинаги ще останат в ръцете на Израел"}
{"url": "http://www.focus-news.net/news/2018/11/18/2591778/sport-dzhokovich-i-zverev-zakrivat-tenis-sezona-dnes-v-london.html", "text": "Тази вечер сезонът в мъжкия тенис официално приключва. Последният двубой от календара по традиция е финалът на турнира на осемте най-добри в Лондон. До него стигнаха Новак Джокович и Александър Зверев, а един от тях ще наследи Григор Димитров. \r\nДвубоят няма значение за ранглистата - сърбинът предсрочно си осигури №1, а Зверев ще завърши като № 4 - иначе казано, първи след голямото трио Джокович, Надал и Федерер. \r\nДо този момент двамата финалисти имат три двубоя помежду си, като Зверев спечели първия.", "date": "2018.11.18", "title": "Спорт: Джокович и Зверев закриват тенис сезона днес в Лондон"}
{"url": "http://www.focus-news.net/news/2018/11/18/2591772/varna-protestirashti-grazhdani-se-sabira-na-parkinga-na-hipermarketa-na-ul-atanas-moskov-2.html", "text": "Протестиращи граждани се събира на паркинга на хипермаркета на ул. „Атанас Москов“ 2, предаде репортер на  Агенция „Фокус“ . Предвижда се от паркинга към сградата на Общината да тръне автошествие.", "date": "2018.11.18", "title": "Варна: Протестиращи граждани се събира на паркинга на хипермаркета на ул. „Атанас Москов“ 2"}
{"url": "http://www.focus-news.net/news/2018/11/18/2591779/burgas-protestirashti-blokiraha-obhodniya-marshrut-v-posoka-sofiya-burgas.html", "text": "Протестиращите блокираха обходния маршрут за пътуващите в посока София – Бургас, предаде репортер на  Радио „Фокус“ – Бургас . Обходният маршрут е в посока нефтохимическия комбинат и води до центъра на Бургас. Преди минути  движението за пътуващите в посока София-Бургас се отбиваше по този маршрут, тъй като протестиращите бяха блокирани от полицията на входа на Бургас до магазин за детски стоки. \r\nМария ГЕОРГИЕВА", "date": "2018.11.18", "title": "Бургас: Протестиращи блокираха обходния маршрут в посока София – Бургас"}
{"url": "http://www.focus-news.net/news/2018/11/18/2591773/nachalnikat-na-prezidentskiya-kabinet-ivo-hristov-gotovnostta-na-darzhavniya-glava-rumen-radev-za-razgovor-s-premiera-boyko-borisov-ne-e-pokana-za-sreshta.html", "text": "Изразената от президента Румен Радев готовност за разговор с премиера Бойко Борисов не бива да се тълкува като покана за среща. Това каза началникът на президентския кабинет Иво Христов в интервю за предаването „Неделя 150“ по  БНР . \r\n„Президентът реторично заяви, че би изслушал и премиера Борисов по теми като борбата с корупцията, преодоляването на срива на чуждестранните инвестиции, които гонят исторически минимум, но премиерът Борисов скочи тутакси върху тази възможност и откликна, че е готов за среща и го направи по начин, който показва, че не е разбрал посланието“, каза той. \r\nПо думите на Иво Христов има явно ценностно разминаване между разбирането на президента Румен Радев за демокрация, държавност и антикорупция, и това, което практикува правителството.", "date": "2018.11.18", "title": "Началникът на президентския кабинет Иво Христов: Готовността на държавния глава Румен Радев за разговор с премиера Бойко Борисов не е покана за среща"}
{"url": "http://www.focus-news.net/news/2018/11/18/2591777/blagoevgrad-protestno-shestvie-preminava-prez-tsentralnite-ulitsi-na-grad-petrich.html", "text": "Протестно шествие преминава през централните улици в град Петрич, предаде репортер на  Радио „Фокус“ - Пирин . След обиколката се очаква протестиращите да се насочат към ГКПП „Кулата - Промахон“. Според предварително заявеното от тях граничният пункт ще бъде блокиран. \r\nНатали СТЕФАНОВА", "date": "2018.11.18", "title": "Благоевград: Протестно шествие преминава през централните улици на град Петрич"}
{"url": "http://www.focus-news.net/news/2018/11/18/2591775/plovdiv-priklyuchi-protestat-v-grada-sreshtu-sotsialnata-nespravedlivost.html", "text": "Приключи протестът в Пловдив срещу социалната несправедливост в страната, предаде репортер на  Радио „Фокус“ – Пловдив . Около 100 души се събраха пред сградата на Общината, за да изразят недоволството си от цялостната социална обстановка в България. Протестиращите развяваха българския трибагреник с викове „Оставка!“, „Убийци!“ и „Мафия“. „Цялата политическа върхушка е срам и позор за всички, които са проляли кръвта си на бойното поле, за да може днес да се наречем българи  и да я има тази държава“, каза един от протестиращите пред Общината.  Събралите се граждани, към които се присъединиха и около 30 души от Пазарджик, хвърляха жълти стотинки, с което искаха да покажат за какво работят. \r\n„Искаме по-добър живот за нас и децата ни. Искаме децата ни да останат в България, а не да я напускат“, каза друг от протестиращите. \r\nНякои от участниците изразиха недоволството си от малкия брой на включилите се в протеста. Прозвучаха много патриотични песни. \r\nПротестът пред сградата на Общината започна около 12.00 часа. След като участниците в протестното шествие паркираха колите си в пространството около ул. „Иван Вазов“ със съдействието на полицията, те се насочиха към центъра на града, за да продължат да изразяват недоволството си. \r\nТони МИХАЙЛОВ", "date": "2018.11.18", "title": "Пловдив: Приключи протестът в града срещу социалната несправедливост"}
{"url": "http://www.focus-news.net/news/2018/11/18/2591782/oblastniyat-upravitel-na-plovdiv-zdravko-dimitrov-neka-se-vgledame-v-povedenieto-si-na-patya-zashtoto-bezopasnostta-na-dvizhenieto-e-spodelena-otgovornost.html", "text": "Денят за възпоминание на жертвите от пътнотранспортни произшествия е и ден за размисъл, за осъзнаване на необходимостта от отговорно отношение и култура в движението по пътищата. Това се казва в обръщение на Областния управител на Пловдив Здравко Димитров по повод Световния ден за възпоменание на жертвите от пътнотранспортни произшествия, съобщиха за  Радио „Фокус“ – Пловдив  от Областната администрация. „На 18 ноември в България, както и в редица страни по света, отдаваме своята почит и внимание към загиналите и пострадалите при пътнотранспортни произшествия. За съжаление при пътни инциденти загиват много хора, а пострадалите с тежки наранявания остават с трайни увреждания за цял живот. Огромни са човешките страдания, които понасят жертвите и техните семейства, и затова е необходимо всеки да осъзнае, че нарушаването на правилата за движение е заплаха за нашето здраве и бъдеще. Нека на този ден почетем паметта на жертвите, нека бъдем съпричастни с мъката и страданията на техните близки и изкажем съболезнования към техните семейства. Нека се обединим за повече толерантност, етика и уважение, да променим поведението си като участници в движението и да намалим нещастията по нашите пътища“, се казва още в обръщението на Областния управител Здравко Димитров. Той призовава всички ние да се вгледаме в поведението си и като пешеходци, и като водачи, и като пътници, защото безопасността на движението е споделена отговорност.", "date": "2018.11.18", "title": "Областният управител на Пловдив Здравко Димитров: Нека се вгледаме в поведението си на пътя, защото безопасността на движението е споделена отговорност"}
{"url": "http://www.focus-news.net/news/2018/11/18/2591776/haskovo-protestirashti-blokiraha-am-maritsa-pri-razklona-za-turtsiya-i-gartsiya.html", "text": "Протестиращи блокираха АМ „Марица“ при разклона за Турция и Гърция , предаде репортер на  Агенция „Фокус“ .", "date": "2018.11.18", "title": "Хасково: Протестиращи блокираха АМ „Марица“ при разклона за Турция и Гърция"}
{"url": "http://www.focus-news.net/news/2018/11/18/2591781/pazardzhik-okolo-50-avtomobila-se-vklyuchiha-v-protest-sreshtu-visokite-tseni-na-gorivata-i-sotsialnata-nespravedlivost-vav-velingrad.html", "text": "Около 50 автомобила се включиха в протест срещу високите цени на горивата и социалната несправедливост във Велинград, съобщиха  участници в автошествието . Вече се събират хора, които ще се включат в пешеходното шествие, което тръгва от градския стадион и ще завърши в центъра на площад „Николай Гяуров“, където ще започне митинг. \r\nВаня НИКОЛОВА", "date": "2018.11.18", "title": "Пазарджик: Около 50 автомобила се включиха в протест срещу високите цени на горивата и социалната несправедливост във Велинград"}
{"url": "http://www.focus-news.net/news/2018/11/18/2591780/shumen-kolona-ot-avtomobili-se-e-obrazuvala-v-rayona-na-5-i-km-kray-grada.html", "text": "Колона от автомобили се е образувала в района на 5-и км край Шумен, предаде репортер на  Радио „Фокус - Шумен . В района има много спрени край пътя ТИР-ове. Полицейски служители са на място и контролират движението. Трафикът е натоварен тъй като автомагистрала „Хемус все още е блокирана при п.в. „Белокопитово\" от протестиращи шуменци. \r\nИвелина ИВАНОВА", "date": "2018.11.18", "title": "Шумен: Колона от автомобили се е образувала в района на 5-и км край града"}
{"url": "http://www.focus-news.net/news/2018/11/18/2591783/yambol-protestirashtite-ot-sliven-patuvat-kam-gkkp-lesovo-pod-politseyska-ohrana.html", "text": "Протестиращите от Сливен пътуват към ГККП „Лесово“ под полицейска охрана, предаде репортер на  Радио „Фокус“ – Сливен . Колоната беше спряна за проверка от полиция на пътя към граничния пункт. След проверка шествието потегли към контролно-пропускателния пункт. Шествието се води от патрулни автомобили. На пътя има и представители на жандармерията. Около 200 коли се движат към граничния пункт. \r\nПротестиращите опровергаха появилата се на места информация, че протестът се предвожда от личности, замесени в лов на мигранти. Няма провокации и нередности по време на движението на колоната.  \r\nЛюдмила ЙОРГОВА", "date": "2018.11.18", "title": "Ямбол: Протестиращите от Сливен пътуват към ГККП „Лесово“ под полицейска охрана"}
{"url": "http://www.focus-news.net/news/2018/11/18/2591786/voennosluzheshti-i-tehnika-ot-suhopatnite-voyski-uchastvaha-v-uchenieto-miren-strazh-2018.html", "text": "Военнослужещи и техника от Сухопътните войски, участвали в учението „Мирен страж 2018“, се прибират днес към местата за постоянна дислокация във военните формирования. Това съобщиха от пресцентъра на  Министерство на отбраната . Тактическото учение „Мирен страж 2018“ се проведе на учебен полигон „Корен“ от 14 до 16 ноември 2018 г. \r\nВ момента на железопътната гара в Казанлък се разтоварва бойна техника от състава на военно формирование 22 180 – Казанлък. \r\nНа УП „Корен“ верижната бойна техника се товари на трайлери и от полигона ще бъде транспортирана до железопътна гара Харманли, където ще бъде натоварена на вагони и днес около 22.00 часа ще бъде транспортирана до железопътна гара Карлово. \r\nВоеннослужещи с колесна техника ще се придвижват по маршрута: полигон „Корен“, Хасково – автомагистрала „Тракия“ – село Труд – град Карлово. С автобуси по същия маршрут ще бъдат транспортирани и военнослужещите, участвали  в учението. \r\nОрганите на Военна полиция осигуряват съпровождането на военните колони. Цивилните участниците в движението по маршрута на колоните следва да изпълняват стриктно разпоредбите на Закона за движение по пътищата и Правилника за неговото прилагане.", "date": "2018.11.18", "title": "Военнослужещи и техника от Сухопътните войски участваха в учението „Мирен страж 2018“"}
{"url": "http://www.focus-news.net/news/2018/11/18/2591784/dvizhenieto-na-avtomagistrala-trakiya-v-rayona-na-sliven-i-yambol-se-regulira-ot-politsiyata-osvoboden-e-trafikat-pri-selo-tenevo.html", "text": "Движението на автомагистрала „Тракия“ в района на Сливен и Ямбол се регулира от полицията, съобщиха за  Радио „Фокус“ – Сливен  от Областно пътно управление. Колоните от автомобили на протестиращите се отклоняват през пътния възел на Зимница и т. н. „Ямболска детелина“. \r\nБлокадата на международния път към Турция край Тенево е свалена. Колите на протестиращите са паркирани на селскостопанската писта край селото. \r\nЗасиленото полицейско присъствие цели не да саботира протеста, а да осигури безопасността на множеството хора край пътя, и особено на децата и младежите, които са се разположили край мантинелите. \r\nЛюдмила ЙОРГОВА", "date": "2018.11.18", "title": "Движението на автомагистрала „Тракия“ в района на Сливен и Ямбол се регулира от полицията, освободен е трафикът при село Тенево"}
{"url": "http://www.focus-news.net/news/2018/11/18/2591788/shumen-osvobodeno-e-dvizhenieto-po-avtomagistrala-hemus-pri-paten-vazel-belokopitovo.html", "text": "Към 14.00 часа протестиращите граждани са се оттеглили от пътен възел „Белокопитово\" на „Хемус“ и образувалите се колони по различните направления на движение се пускат поетапно. Това съобщиха от  ОДМВР - Шумен . От полицията призовават водачите да запазят спокойствие и докато се нормализира движението и да не извършват рискови изпреварвания.", "date": "2018.11.18", "title": "Шумен: Освободено е движението по автомагистрала „Хемус“ при пътен възел „Белокопитово“"}
{"url": "http://www.focus-news.net/news/2018/11/18/2591789/yambol-podstapat-kam-gkkp-lesovo-e-blokiran-ot-protestirashti.html", "text": "Подстъпът към ГККП „Лесово“ е блокиран от протестиращи, предаде репортер на  Радио „Фокус“ – Сливен . Обединиха се двата лъча протестиращи – тези от Сливен и Ямбол. \r\nДруги групи протестиращи има край село Тенево на международния път към граничния пункт и на автомагистрала „Тракия“ край Ямбол. Няма сблъсъци по време на протеста. \r\nЛюдмила ЙОРГОВА", "date": "2018.11.18", "title": "Ямбол: Подстъпът към ГККП „Лесово“ е блокиран от протестиращи"}
{"url": "http://www.focus-news.net/news/2018/11/18/2591787/tsvetelina-randeva-odmvr-burgas-vavedena-vremenna-organizatsiya-na-dvizhenieto-vav-vrazka-s-protestite-i-zatvaryaneto-na-patnata-otsechka-v-posoka-ot-i-kam-burgas.html", "text": "Въведена временна организация на движението във връзка с протестите  и затварянето на пътната отсечка в посока от и към Бургас. Това каза за  Радио „Фокус“ – Бургас  Цветелина Рандева, говорител на ОДМВР – Бургас. „За колите, пътуващи в посока Бургас – София, обходният маршрут е през надлеза по пътя към нефтохимическия комбинат, а след това качване на автомагистрала „Тракия“ от пътен възел Камено. Колите, пътуващи в посока София-Бургас и идващи от автомагистрала „Тракия“, се отбиват от пътен възел Камено“, поясни Рандева. \r\nМария ГЕОРГИЕВА", "date": "2018.11.18", "title": "Цветелина Рандева, ОДМВР – Бургас: Въведена временна организация на движението във връзка с протестите  и затварянето на пътната отсечка в посока от и към Бургас"}
{"url": "http://www.focus-news.net/news/2018/11/18/2591793/burgas-avtomobilite-s-protestirashti-veche-se-izteglyat-ot-patya-za-kv-vetren.html", "text": "Автомобилите с протестиращи в Бургас вече се изтеглят от мястото на протеста, предаде репортер на  Радио „Фокус“ - Бургас . Около 20 автомобила са останали на мястото в близост до големия магазин за детски стоки на пътя София - Бургас, по пътя за кв. „Ветрен“, за да продължат да изразяват недоволството си. Останалата част от протестиращите са поели в различни посоки. Някои от тях възнамеряват да продължат да протестират на други места в града. \r\nМария ГЕОРГИЕВА", "date": "2018.11.18", "title": "Бургас: Автомобилите с протестиращи вече се изтеглят от пътя за кв. „Ветрен“"}
{"url": "http://www.focus-news.net/news/2018/11/18/2591790/sofiya-okolo-30-avtomobila-s-protestirashti-vlyazoha-v-stolitsata-otkam-am-hemus-eskortirani-ot-politseyski-patruli.html", "text": "Около 30 автомобила с протестиращи влязоха в столицата откъм АМ „Хемус“ , ескортирани от полицейски патрули, предаде репортер на  Агенция „Фокус“ .", "date": "2018.11.18", "title": "София: Около 30 автомобила с протестиращи влязоха в столицата откъм АМ „Хемус“ , ескортирани от полицейски патрули"}
{"url": "http://www.focus-news.net/news/2018/11/18/2591798/sofiya-katastrofa-mezhdu-dva-avtomobila-e-stanala-na-krastovishteto-na-ulitsite-filip-avramov-i-badnina-v-kvartal-mladost.html", "text": "Катастрофа между два автомобила е станала на кръстовището на улиците „Филип Аврамов“ и „Бъднина“ в квартал „Младост“, предаде репортер на  Агенция „Фокус“ . Има нанесени леки щети по превозните средства. На място няма екип на полицията.  \r\nМилослава АНГЕЛОВА", "date": "2018.11.18", "title": "София: Катастрофа между два автомобила е станала на кръстовището на улиците „Филип Аврамов“ и „Бъднина“ в квартал „Младост“"}
{"url": "http://www.focus-news.net/news/2018/11/18/2591795/blagoevgrad-metalno-sartse-za-sabirane-na-kapachki-beshe-postaveno-v-petrich-po-sluchay-svetovniyat-den-na-nedonoseni-bebeta.html", "text": "По случай Световният ден на недоносени бебета, Сдружение „Защото можем“ постави метално сърце за събиране на капачки с благотворителна цел в Петрич. Това съобщи за  Радио „Фокус“ – Пирин  Митко Станоев, председател на сдружението с нестопанска цел. Сърцето се намира в градинката до новия пазар в града. „Целта на каузата на „Капачки за Бъдеще“ е да се съберат пластмасови капачки, които биват рециклирани, като идеята е да се закупуват на нови кувьози в болници в цялата страна. До момента има 3 закупени кувьоза в рамките на година и половина“, каза още Станоев. Той изказа благодарност към всички, които са подкрепили инициативата или ще направят това през следващите дни. \r\nЛивия НИНОВА", "date": "2018.11.18", "title": "Благоевград: Метално сърце за събиране на капачки беше поставено в Петрич по случай Световният ден на недоносени бебета"}
{"url": "http://www.focus-news.net/news/2018/11/18/2591792/varna-protestirashti-blokiraha-za-kratko-s-kolite-si-krastovishteto-pred-sgradata-na-obshtinata.html", "text": "Протестиращи блокираха кръстовището пред сградата на Община Варна около 14.00 часа. С натискане на клаксони те се отправиха към Катедралния храм „Св. Успение Богородично\", предаде репортер на  Радио „Фокус\" - Варна . На някои от колите имаше поставени трибагреници. Близо 100 протестиращи тръгнаха пеша по обичайния маршрут към катедралата. Те огласят бул. „Мария Луиза\" с викове „Оставка\"  и „Мафията вън\". Протестиращите продължават да настояват за оставка на цялото правителство и достойни доходи. \r\nДиана СТОЕВА", "date": "2018.11.18", "title": "Варна: Протестиращи блокираха за кратко с колите си кръстовището пред сградата на Общината"}
{"url": "http://www.focus-news.net/news/2018/11/18/2591791/dobrich-planiraniyat-pred-sgradata-na-obshtinata-protest-e-otmenen-nedovolstvoto-na-grazhdanite-shte-bade-izrazeno-samo-s-avtoshestvie.html", "text": "Планираният пред сградата на Общината протест на граждани е отменен. Това съобщи началникът на „Пътна полиция“ в Добрич Жулиян Минев, предаде кореспондентът на  Радио „Фокус” – Варна . Протестиращите граждани са избрали днес да заявят своето недоволство само чрез автошествие. Към колите и моторите, които потеглиха от Добрич малко след 11.00 часа, са се присъединили и превозни средства от района на Генерал Тошево. Към 13.30 часа автошествието все още е било в района на Кардам и КПП – Йовково. Жулиян Минев съобщи, че до блокиране на пътища и инциденти не се е стигнало. Част от колите са преминавали по пътя от Кардам до КПП – Йовков и обратно.  \r\nЖулиета НИКОЛОВА", "date": "2018.11.18", "title": "Добрич: Планираният пред сградата на Общината протест е отменен, недоволството на гражданите ще бъде изразено само с автошествие"}
{"url": "http://www.focus-news.net/news/2018/11/18/2591796/a1-on-makedoniya-bedzhet-patsoli-optimist-che-kosovo-shte-bade-prieto-v-interpol-vav-vtornik.html", "text": "Министърът на външните работи на косово Беджет Пацоли обяви, че е утвърден дневният ред за срещата на Интерпол, която започва в неделя в Дубай и че за искането на Косово за членство в организацията ще се гласува във вторник, 20 ноември, предава македонският портал „А1 Он“. \r\nПацоли изрази оптимизма си, че страната ще бъде приета в световната полицейска организация на своята страница във „Фейсбук“. \r\nЗа да прието Косово в Интерпол то трябва да бъде подкрепено от две трети от членовете на организацията. \r\nНа срещата на върха на организацията в ОАЕ (Обединените арабски емирства) ще се избира нов председател, след като досегашният Менг Хонгвей през септември т.г. беше арестуван в Китай по обвинения за корупция, докато е бил заместник-министър на обществената сигурност на страната. \r\nПревод и редакция:", "date": "2018.11.18", "title": "„А1 Он“ (Македония): Беджет Пацоли оптимист, че Косово ще бъде прието в Интерпол във вторник"}
{"url": "http://www.focus-news.net/news/2018/11/18/2591801/sofiya-katastrofa-e-stanala-na-krastovishteto-na-bulevardite-aleksandar-malinov-i-andrey-lyapchev.html", "text": "Катастрофа е станала на кръстовището на булевардите \"Александър Малинов\" и \"Андрей Ляпчев\", предаде репортер на  Агенция \"Фокус\" . На място има екипи на полицията и на Спешна помощ. Движението не е спряно.  \r\nМилослава АНГЕЛОВА", "date": "2018.11.18", "title": "София: Катастрофа е станала на кръстовището на булевардите \"Александър Малинов\" и \"Андрей Ляпчев\""}
{"url": "http://www.focus-news.net/news/2018/11/18/2591797/burgas-okolo-50-dushi-sa-blokirali-otbivkata-ot-avtomagistrala-trakiya-pri-paten-vazel-kameno.html", "text": "Около 50 души са блокирали отбивката от автомагистрала „Тракия“ при пътен възел „Камено“, предаде репортер на  Радио „Фокус“ – Бургас . Път беше определен за обходен маршрут за пътуващите по автомагистрала „Тракия“ в посока Бургас. \r\nМария ГЕОРГИЕВА", "date": "2018.11.18", "title": "Бургас: Около 50 души са блокирали отбивката от автомагистрала „Тракия“ при пътен възел „Камено“"}
{"url": "http://www.focus-news.net/news/2018/11/18/2591785/tass-premierat-na-bavariya-markus-zyoder-shte-se-kandidatira-za-lider-na-hss.html", "text": "Премиерът на Бавария Маркус Зьодер е готов да издигне своята кандидатура за поста председател на Християнсоциалния съюз (ХСС) и да стане приемник на Хорст Зеехофер на тази длъжност, съобщи самият той в неделя в Мюнхен, предава  ТАСС . \r\n„След сериозно обмисляне и по желанието на множество членове на партията, отговорно заявявам, че съм готов да се посветя на партията“, заяви 51-годишният Зьодер. „Обявявам, че ще се кандидатирам за поста председател на ХСС“. \r\nРуската агенция припомня, че изборите за нов лидер на баварските консерватори ще се проведе на извънреден конгрес на ХСС на 19 януари. През тази седмица настоящият председател на партията и министър на вътрешните работи на Германия Хорст Зеехофер потвърди, че се отказва от поста председател на ХСС. \r\nТАСС коментира, че засега фактически няма силни конкуренти на Зьодер. По-рано председателят на Европейската народна партия (ЕНП) и заместник-председател на ХСС Манфред Вебер заяви, че няма да се кандидатира за овакантения пост. \r\nПревод и редакция:", "date": "2018.11.18", "title": "ТАСС: Премиерът на Бавария Маркус Зьодер ще се кандидатира за лидер на ХСС"}
{"url": "http://www.focus-news.net/news/2018/11/18/2591799/api-vazstanoveno-e-dvizhenieto-po-pat-i-1-vidin-montana-pri-nachaloto-na-obhoda-na-montana.html", "text": "Възстановено е движението по път I-1 Видин – Монтана при началото на обхода на Монтана. Това съобщиха от пресцентъра на  Агенция „Пътна инфраструктура“ .", "date": "2018.11.18", "title": "АПИ: Възстановено е движението по път I-1 Видин – Монтана при началото на обхода на Монтана"}
{"url": "http://www.focus-news.net/news/2018/11/18/2591802/otets-yordan-georgiev-arhiereyski-namestnik-na-asenovgrad-postat-e-predi-vsichko-duhovno-izpitanie-i-pat-kam-bog.html", "text": "Постът е преди всичко духовно изпитание и път към Бог. Това каза за  Радио „Фокус“ – Пловдив  отец Йордан Георгиев, архиерейски наместник на Асеновград, по повод започналия на 15 ноември Рождественски пост. Той посочи, че постът е най-старият закон, духовна борба на християните. „Рождественският пост е втория по големина след Великия пост в православния свят. Започна на 15 ноември и ще завърши на 24 декември, когато се е родил Исус Христос. Този пост е радостен, а не е като другия пост. По време на Рождественският пост църквата не позволява да се приемат месо, млечни продукти и яйца. Разрешава олио, вино, също риба в определени дни“, посочи отец Йордан. По думите му, когато човек пости, той изпитва себе си или полага своя духовен труд, за което трябва да получи най-голямата награда. „За християните най-голямата награда е приемането на Светото Причастие, да се съедини с Христос, с тялото и кръвта Христови“, добави архиерейският наместник на Асеновград. \r\nОтец Йордан каза още, че когато човек пости, той трябва да бъде много смирен, да внимава какво говори, какво мисли и какво прави. „Трябва да се знае, че постът не означава само човек да извърши един телесен подвиг и да се лиши от храна. Постът има своята духовна цел“, подчерта той. Отец Йордан Георгиев пожела на всички, които постят, да издържат това духовно изпитание с достойнство и с радост. \r\nТони МИХАЙЛОВ", "date": "2018.11.18", "title": "Отец Йордан Георгиев, архиерейски наместник на Асеновград: Постът е преди всичко духовно изпитание и път към Бог"}
{"url": "http://www.focus-news.net/news/2018/11/18/2591805/blagoevgrad-priklyuchi-protestat-na-patya-simitli-gotse-delchev-pri-razlog.html", "text": "Приключи протестът на второкласен път-19 Симитли – Гоце Делчев при Разлог, предаде  Радио „Фокус“ – Пирин . По-рано днес движението на пътя бе блокирано за кратко от над 100 протестиращи граждани, които по-късно започнаха поетапно пропускане на движението на групи от 20 автомобила. Към момента обстановката на място е спокойна, полицейското присъствие е засилено.  „Фокус“ припомня:   \r\nОколо 12.00 часа над 100 души от общините Банско и Разлог се събраха на второкласен път-19 Симитли – Гоце Делчев на протест срещу високите цени на горивата, повишението цената на водата в област Благоевград и цялостната социална обстановка в България. Недоволните развяваха много български знамена, звучаха патриотични песни и почти всички носеха плакати с различни лозунги на тях. Сред посланията бяха: „Искаме да живеем в България“, „ Не на увеличението на водата“, „Този път последствия ще има за вас“ и други. Непосредствено преди блокадата на пътя, протестиращите срещнаха съпротива от полицаите, но я преодоляха изключително бързо. Абсолютно всички протестиращи скандираха „Оставка“ и „Победа“. Недоволните граждани подчертаха, че протестът не е политически. Сред присъстващите имаше и представители на майките на децата с увреждания.  \r\nЛивия НИНОВА", "date": "2018.11.18", "title": "Благоевград: Приключи протестът на пътя Симитли – Гоце Делчев при Разлог"}
{"url": "http://www.focus-news.net/news/2018/11/18/2591807/ria-novosti-sotsialisticheskata-partiya-na-moldova-prie-rezolyutsiya-za-sazdavane-na-prezidentska-republika.html", "text": "Митинг на Партията на социалистите на Молдова (ПСРМ) в центъра на Кишинев завърши с единогласно приемане на резолюция, в която са включени приоритетите на партията, които тя има намерение да реализира след парламентарните избори, включително създаване на президентска република, членство в Евразийския икономически съюз и решаване на приднестровския проблем, предава кореспондент на  РИА Новости . \r\nХиляди симпатизанти на партията на социалистите и президента на републиката Игор Додон, който е бивш председател на ПСРМ, се събраха в неделя в Кишинев на митинг. Той бе предшестван от протестен марш, в който участниците се движиха в две колони към центъра на столицата с транспаранти: „За неутралитет“, „За безплатно образование“ и „За президента“. \r\n„През последните девет години Молдова загуби време, което ни трябва за дългосрочното ни развитие. Трябва ни друго управление, нужни са ни други приоритети. Днес на площада на Великото национално събрание събрание партията на социалистите обявява десет приоритета, които ние се задължаваме да изпълним в състава на новия парламент на страната“, заяви от трибуната идеологическият секретар на ПСРМ Ион Чебан. \r\nСред приоритетите са: увеличение на размера на средната заплата до 600 евро, а на пенсиите – до 300 евро, понижаване на пенсионната възраст, безплатна медицинска помощ и образование. Предвижда се страната да насочи външната си политика към Русия и да съхрани отношенията си с Европейския съюз. ПСРМ се обявява за запазване на военния неутралитет и закриване на представителствата на НАТО в републиката. Тя иска да върне в училищата предметът „история на Молдова“ и да забрани движението за обединение на републиката с Румъния. \r\nПарламентарните избори в Молдова трябва да се проведат на 24 февруари 2019 година. \r\nПревод и редакция:", "date": "2018.11.18", "title": "РИА Новости: Социалистическата партия на Молдова прие резолюция за създаване на президентска република"}
{"url": "http://www.focus-news.net/news/2018/11/18/2591800/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от  екипа на предаването „Беновска пита“  по „Канал 3”. Нейни събеседници в днешното издание на предаването ще бъдат: кметът на Стара Загора и член на ИК на ГЕРБ Живко Тодоров, заместник-председателят на ПГ на ДПС Йордан Цонев, Красимир Янков от БСП, Александър Сиди от ВМРО, проф. Михаил Константинов, математик-анализатор, както и Ивайло Крачунов от БЛИЦ. \r\nПовторението се излъчва по Канал 3 и по К2 в неделя вечер от 22.30 часа. Адресът на предаването е benovskapita@gmail.com", "date": "2018.11.18", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/11/18/2591804/iliana-benovska-g-n-radev-nachalnikat-vi-hristov-li-e-prezident-at-ili-vie.html", "text": "Г-н Радев, „началникът“ Ви Христов ли е Президент-ЪТ или Вие? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от  екипа на предаването . Преди дни, пред медиите, президентът на България Радев заяви, че би „изслушал“ лидера на ГЕРБ и министър-председател Бойко Борисов по темите корупция, инвестиции, растеж. Светкавично Борисов изрази съгласие за разговор. Днес началникът на кабинета на Радев - Иво Христов, поясни, че президентът не е канил министър-председателя на среща и, че Борисов трябва да има предвид правилата на общуване между ранговете президент - премиер… \r\nЯвно сериалът „Кой на какво основание иска, но и може ли да управлява България?“ влиза в нов сезон наречен „Президент-генерал и Премиер-генерал“ с главен сценарист на име Иво Христов. Явно Христов се изживява като Дейвид Линч при заснемането на „Туин Пийкс“ и държи да раздава на главните герои текстовете минути преди старта на снимките. Явно, един от главните герои -  Президентът-генерал не си е бил получил навреме репликите и е изпаднал в собствено творчество. Явно, другият главен герой - Премиерът-генерал, пък, изобщо не осъзнава, че началникът-сценарист Христов трябва да му подава готови реплики. И си позволява да говори от свое име.  \r\nЗа да е ясно кой командва парада, се наложи днес Христов да прочете в ефир пояснителните субритри, че Радев не кани Борисов на разговор, за да е ясно кой командва парада. \r\nОк. Ще изгледаме и даже ще станем участници в новия сезон „Президент-генерал и Премиер-генерал на сериала „Кой на какво основание иска , но и може ли да управлява България?“ \r\nСамо, нека началникът-сценарист да не ни пуска неподходящ „ароматизатор“ с мирис на блато в киносалона, наречен България. \r\nЗащото на Европа не ѝ мирише на блато в България. И го декларира категорично в Мониторинговия доклад за правосъдието в България. \r\nГ-н Радев, „началникът“ Ви Христов ли е Президент-ЪТ или Вие? \r\nАз съм Беновска. И питам.", "date": "2018.11.18", "title": "Илиана Беновска: Г-н Радев, „началникът“ Ви Христов ли е Президент-ЪТ или Вие"}
{"url": "http://www.focus-news.net/news/2018/11/18/2591808/blagoevgrad-nad-200-avtomobila-uchastvat-v-protesta-sreshtu-visokite-tseni-na-gorivata-v-gotse-delchev.html", "text": "Над 200 автомобила участват в протеста срещу високите цени на горивата в Гоце Делчев. Това каза за  Радио „Фокус“ - Пирин  Георги Темелков, представител на Инициативния комитет, организиращ протеста. Той посочи, че първоначално протестът е започнал в 13.15 часа с мирно шествие по централните улици на града, което продължава и в момента. По думите му автомобилите се насочват към КАТ - Гоце Делчев, който се намира на второкласен път-19, където идеята е да блокират движението с мирно пресичане на пешеходната пътека, за да изразят своето недоволство от ситуацията в страната. Темелков уточни, че няма организирана пряка блокада на ГКПП „Илинден-Ексохи“, но пътят, който ще пресичат пред КАТ води точно до пункта. Той отбеляза, че имат разрешение протестът да продължи до 20.00 часа, но всичко зависи от мотивацията на хората. По думите му времето не е изплашило протестиращите и въпреки дъжда има много присъстващи, които искат да подкрепят протеста. Георги Темелков допълни, че хората, които не участват пряко в протеста, не изразяват негодувание, а също ги подкрепят. \r\nНатали СТЕФАНОВА", "date": "2018.11.18", "title": "Благоевград: Над 200 автомобила участват в протеста срещу високите цени на горивата в Гоце Делчев"}
{"url": "http://www.focus-news.net/news/2018/11/18/2591806/varna-blizo-100-protestirashti-se-sabraha-pred-hram-sv-uspenie-bogorodichno.html", "text": "Със скандирания „Оставка“, „Всеки ден ще е така до оставката“ и „Протестът е за Вас, елате при нас!“ близо 100 протестиращи във Варна стигнаха до площада пред катедралния храм  „Св. Успение Богородично\" преди около половин час. В момента те изчакват още хора да се присъединят, за да може шествието да поеме в друга посока, предаде репортер на  Радио „Фокус“ - Варна . Засега не е ясно дали протестът ще продължи към Аспаруховия мост или по бул. „Владислав Варненчик“. Някои от събралите се искат оставка и смяна на цялата система, нови закони и нови управляващи. Към момента движението на автомобили и автобуси пред катедралата не е блокирано. \r\nДиана СТОЕВА", "date": "2018.11.18", "title": "Варна: Близо 100 протестиращи се събраха пред храм  „Св. Успение Богородично“"}
{"url": "http://www.focus-news.net/news/2018/11/18/2591803/rumyana-glavcheva-ekspert-seizmolog-neizbroimi-sa-vtorichnite-trusove-v-rayona-na-ostrov-zakintos-yoniysko-more.html", "text": "Европа, особено в южната си част, е предразположена към земетресения. Причина са напрежения, увеличаващи се с времето от натиска между две огромни плочи – евроазиатската и африканската. Земетръсната поредица, започнала преди повече от двадесет дни в Йонийско море, е в един от районите, където се срещат Евроазиатската с Африканската плоча. Повечето от случилите се сеизмични събития са на разстояния между 30 и 65 километра югозападно и юг-югозападно от западния гръцки остров Закинтос (Занте) и на повече от 250 километра западно от столицата Атина. Затова и поради неголямата дълбочина на активираното пространство, не всички от стотиците регистрирани трусове са усетени на острова и в недалечния Пелопонес. Силният трус с магнитуд 6.8 атакува острова с максимална интензивност от VII степен по 12-степенната скала. Най-малко девет от земетресенията, последвали основния трус, се проявиха там с интензивност до V степен, поради което сградите със сериозни повреди от силния трус най-вероятно вече са опасни за живеене.  \r\nДо днес, неделя – 24-ти ден след основния трус, броят на усетените събития е около 200; повече от половината от тях (106) са с магнитуди 4.0 и по-голям. През последните две денонощия след 45 регистрирани вторични труса, в 7:18 и 8:06 тази сутрин активираният обем създава две от тези земетресения, именно с  магнитуд 4.6 и 4.9, съответно (Европейски сеизмологичен център). Няма щети от тези трусове. \r\nРумяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2018.11.18", "title": "Румяна Главчева, експерт-сеизмолог: Неизброими са вторичните трусове в района на остров Закинтос, Йонийско море"}
{"url": "http://www.focus-news.net/news/2018/11/18/2591812/sport-19-godishnite-vkaraha-6-gola-na-gibraltar-dokosvat-klasirane.html", "text": "Юношеският национален отбор до 19 години победи Гибралтар с 6:0 в Сливен, във втори мач от европейските квалификации. В другата среща Гърция победи Румъния с 5:3 и оглави групата с 6 точки. България има 4 точки и реални шансове за класиране в елитния кръг. Напред продължават първите два тима. В понеделник, пак в Сливен, срещаме Гърция и при равенство двата тима се класират. Ако загубим и Румъния победи Гибралтар, ще се гледа головата разлика, тъй като направихме 1:1 със северните ни съседи в прекия мач. В момента тя е +6 за нас и -2 за румънците.", "date": "2018.11.18", "title": "Спорт: 19-годишните вкараха 6 гола на Гибралтар, докосват класиране"}
{"url": "http://www.focus-news.net/news/2018/11/18/2591809/burgas-vazstanoveno-e-dvizhenieto-po-avtomagistrala-trakiya-v-posoka-sofiya-burgas-koeto-beshe-blokirano-ot-protestirashti.html", "text": "Полицията освободи движението по автомагистрала „Тракия“ в посока София – Бургас, което беше блокирано от протестиращи, предаде репортер на  Радио „Фокус“ – Бургас . Изходът на град Камено продължава да бъде блокиран, колоната от автомобили е километрична. Полицейски служители са се опитали да преговарят с протестиращите, за да освободят движението и в посока Бургас – София, но за момента те не желаят да отстъпят. \r\nМария ГЕОРГИЕВА", "date": "2018.11.18", "title": "Бургас: Възстановено е движението по автомагистрала „Тракия“ в посока София – Бургас, което беше блокирано от протестиращи"}
{"url": "http://www.focus-news.net/news/2018/11/18/2591811/sofiya-stotitsi-hora-se-sabirat-na-pl-knyaz-aleksandar-i-batenberg-na-protest-pod-nadslov-smyana-na-sistemata.html", "text": "Стотици хора се събират на протест под надслов „Смяна на системата“, предаде репортер на  Агенция  „Фокус\" . Протестиращите се събират на пл. „Княз Александър I Батенберг“ в столицата.  \r\nНачалният час на протеста е 15.00 часа. В района е засилено полицейското присъствие. Бул. \"Цар Освободител\" към момента е отворен за движение. \r\nДеница КИТАНОВА", "date": "2018.11.18", "title": "София: Стотици хора се събират на пл. „Княз Александър I Батенберг“ на протест под надслов „Смяна на системата“"}
{"url": "http://www.focus-news.net/news/2018/11/18/2591815/blagoevgrad-mokri-i-hlazgavi-sa-patnite-nastilki-v-oblastta-v-mestnostite-predel-i-papaz-chair-e-valyal-slab-snyag-no-nyama-obrazuvala-se-snezhna-pokrivka.html", "text": "Мокри и хлъзгави са пътните настилки в област Благоевград. Това съобщи за  Радио „Фокус“ – Пирин  дежурният служител в Областно пътно управление – Благоевград. Към момента дъжд превалява на различни места в региона – Благоевград, Петрич, Гоце Делчев и други. В местностите Предел и Папаз чаир е валял слаб сняг, но няма образувала се снежна покривка. Още при започването на валежите от сняг на място е била изпратена техника, която е обработила пътните настилки със смеси срещу заледяване. \r\nЛивия НИНОВА", "date": "2018.11.18", "title": "Благоевград: Мокри и хлъзгави са пътните настилки в областта, в местностите Предел и Папаз чаир е валял слаб сняг, но няма образувала се снежна покривка"}
{"url": "http://www.focus-news.net/news/2018/11/18/2591814/predsedatelyat-na-narodnoto-sabranie-tsveta-karayancheva-e-nachelo-na-parlamentarna-delegatsiya-koyato-e-na-ofitsialno-poseshtenie-v-yaponiya.html", "text": "Председателят на Народното събрание Цвета Караянчева е начело на парламентарна делегация, която е на официално посещение в Япония. Това съобщиха от пресцентъра на  Народното събрание . Цвета Караянчева ще бъде приета на специална аудиенция в императорския дворец от Негово Величество императора на Япония Акихито в понеделник, 19 ноември 2018 г. Българската парламентарна делегация е на официално посещение в Япония на 19 и 20 ноември 2018 г. Визитата е по покана на председателя на Горната камара на парламента на Япония Чуичи Дате. \r\nВ състава на делегацията са заместник-председателят на Групата за приятелство България – Япония Ихсан Халил, членовете на групата Димитър Данчев, Николай Александров и Пламен Христов, както и заместник-министърът на външните работи Георг Георгиев.  \r\nПредседателят на българския парламент и водената от нея делегация ще се срещнат с председателя на Камарата на съветниците (Горната камара) на парламента на Япония Чуичи Дате. По-късно Цвета Караянчева ще разговаря с председателя на Камарата на представителите (Долната камара) на парламента на Япония Тадамори Ошима. \r\nБългарските парламентаристи ще се срещнат с министър-председателя на Япония Шиндзо Абе. Те ще разговарят също с групите за приятелство с България в Горната и в Долната камара на парламента на Япония. \r\nПрограмата на посещението предвижда среща c председателя на Комитета за Европа на Японската бизнес федерация Хитоши Очи и с ръководството на Японо – българската асоциация.  \r\nЦвета Караянчева ще посети библиотеката на японския парламент, където ще подари книги за културата и историята на България.", "date": "2018.11.18", "title": "Председателят на Народното събрание Цвета Караянчева е начело на парламентарна делегация, която е на официално посещение в Япония"}
{"url": "http://www.focus-news.net/news/2018/11/18/2591813/avtoshestviya-i-blokadi-v-stranata-obzor-ii.html", "text": "За пореден ден в няколко града на страната се провеждат протести срещу високите цени на горивата, смяна на системата, срещу по-високата цена на \"Гражданска отговорност\" и в подкрепа на майките на деца с увреждания. Предвид неделния ден, трафикът по всички основни пътища е засилен. На много места се образуват колони заради блокади от страна на протестиращи. Засилено е полицейското присъствие на местата, където се провеждат демонстрации. Ямбол и Сливен: \r\nДвата лъча протестиращи – от Сливен и Ямбол се сляха и блокираха подстъпът към ГККП „Лесово“. Други групи протестиращи има край село Тенево на международния път към граничния пункт и на автомагистрала „Тракия“ край Ямбол. Няма сблъсъци по време на протеста. Бургас: \r\nОколо 50 души блокираха отбивката от автомагистрала „Тракия“ при пътен възел „Камено“. Около 20 автомобила с протестиращи са в близост до голям магазин за детски стоки на пътя София - Бургас, по пътя за кв. „Ветрен“, за да продължат да изразяват недоволството си. Останалата част от протестиращите са поели в различни посоки, за да протестират на други места в града. Хасково: \r\nПротестиращи блокираха АМ „Марица“ при разклона за Турция и Гърция. В района се образуват опашки от леки и тежкотоварни автомобили.   Благоевград: \r\nБез блокади по пътищата и нарушения на обществени ред премина протестът срещу високите цени на горивата и социалната несправедливост в Благоевград. Недоволните граждани се събраха в събраха на паркинга на голяма търговска верига в града, от където тръгнаха на автошествие. Крайната точка на протестиращите беше полигона на изхода на града в посока Кулата. Полицейското присъствие беше засилено, до блокада на главен път Е-79 не се стигна.   Разлог и Банско: \r\nОколо 40 жители на общините Разлог и Банско също се включиха в протеста. Около 12.00 ч. те блокираха второкласен път Е-79 Симитли – Гоце Делчев преди Разлог. Протестиращите изразиха недоволството си срещу високите цени на горивата, очакваното повишение цените на водата в област Благоевград, както и срещу цялостната социална обстановка в страната.  Петрич:   \r\nОколо 60 автомобила се събраха и в Петрич за протест срещу високите цени на горивата и социалната несправедливост в България. Протестното шествие премина по централните улици в града и се насочи към ГКПП „Кулата“, като заявиха ще блокират граничния пункт. Шумен: \r\nЗа около 2 часа протестиращи граждани затвориха за движение пътен възел „Белокопитово“ на АМ „Хемус“. Образуваха се колони от леки и тежкотоварни автомобили по различните направления. В автошествието, което тръгна от Шумен, взеха участие около 100 автомобила.  Добрич: \r\nПротест под надслов „Добруджанци в подкрепа на протестите в страната“ се проведе и в Добрич, като шествието от около 60 автомобила достигна до КПП – Йовково и ГКПП – Кардам. Гражданите протестират срещу лошото качество на живот в страната – неудовлетвореност от високи цени на стоки и услуги, ниски доходи и като цяло ниския стандарт на живот.  Варна: \r\nДесетки протестиращи във Варна тръгнаха пеш по бул. \"Владислав Варненчик\". Те се движат по пътните платна в посока от Катедралата към големите търговски центрове. Движението в обратната посока все още не е спряно и автомобилите преминават безпрепятствано. И днес заедно с протестиращите вървят много полицейски служители. Пловдив и Пазарджик: \r\nПротести се състояха и в Пазарджик и Пловдив. Като част от протестиращите от двата града се събраха и заедно тръгнаха към столицата по АМ „Тракия“, за да се включат в национален протест и автошествие „Смяна на системата“.   \r\nОстаналата група от Пазарджик, която не тръгна към София, се отправи към Пловдив, за да се включи в тамошното шествие.  София: \r\nАвтошествия от различни градове се присъединяват към протеста под „Смяна на системата“ в столицата, който ще се проведе в следобедните часове на пл. „Княз Александър I Батенберг“. Полицейското присъствие там е изключително засилено, а протестиращите вече се събират.  \r\nЗаради блокадите, които създават проблеми за трафика в цялата страна, от полицията призовават водачите да запазят спокойствие и докато се нормализира движението и да не извършват рискови изпреварвания.", "date": "2018.11.18", "title": "Автошествия и блокади в страната (ОБЗОР II)"}
{"url": "http://www.focus-news.net/news/2018/11/18/2591810/blagoevgrad-chast-ot-protestirashtite-ot-petrich-blokiraha-gkpp-kulata-promahon.html", "text": "Част от протестиращите от Петрич блокираха ГКПП „Кулата-Промахон“, предаде репортер на  Радио „Фокус“-Пирин . Не всички протестиращи са успели да достигнат до граничния пункт, тъй като „Жандармерия“ е пресякла пътя на гражданите в района на село Дрангово. \r\nНатали СТЕФАНОВА", "date": "2018.11.18", "title": "Благоевград: Част от протестиращите от Петрич блокираха ГКПП „Кулата-Промахон“"}
{"url": "http://www.focus-news.net/news/2018/11/18/2591818/smolyan-zabraneno-e-dvizhenieto-na-avtomobili-nad-12-tona-s-remarketa-i-poluremarketa-prez-prohoda-prevala-poradi-snegovalezh.html", "text": "Забранено е движението на автомобили над 12 тона с ремаркета и полуремаркета през прохода Превала поради снеговалеж. Това съобщиха от пресцентъра на  Агенция „Пътна инфраструктура“ .", "date": "2018.11.18", "title": "Смолян: Забранено е движението на автомобили над 12 тона с ремаркета и полуремаркета през прохода Превала поради снеговалеж"}
{"url": "http://www.focus-news.net/news/2018/11/18/2591821/sofiya-protestirashtite-blokiraha-bul-knyaz-aleksandar-dondukov.html", "text": "Протестиращите блокираха бул. „Княз Александър Дондуков\" в столицата, предаде репортер на  Агенция \"Фокус\".  В момента протестното шествие се намира пред сградата на Министерския съвет и скандира \"Мафия\".  \r\nДеница КИТАНОВА", "date": "2018.11.18", "title": "София: Протестиращите блокираха бул. „Княз Александър Дондуков\""}
{"url": "http://www.focus-news.net/news/2018/11/18/2591794/mkd-makedoniya-skopie-nyama-dogovor-za-ekstraditsiya-s-budapeshta-i-shte-vrashta-gruevski-po-drugi-kanali.html", "text": "Министерството на правосъдието на Македония, което е отговорно за превеждането на документите за екстрадиция на бившия македонски премиер Никола Груевски, информира, че искането ще се направи през други правни канали, защото страната няма договор за екстрадиция с Унгария, предава  скопското електронно издание „МКД“ . \r\nГруевски избяга от Македония, след като присъдата му по случая „Тенк“ от две години лишаване от свобода влезе в сила, отбелязва „МКД“, като посочва, че от събота, според някои неофициални информации, той вече е в някоя друга държава. Като възможни дестинации се споменават Турция, Русия, Беларус, Азербайджан... \r\nПравните актове, чрез които се иска екстрадицията на Груевски са Законът за международно правно сътрудничество по наказателни дела, Европейската конвенция за екстрадиция от 1957 година и разпоредбите на Договора между СФР Югославия и Народна република Унгария за правна взаимопомощ от 1968 година. \r\nМакедония няма такова споразумение и с Гърция, но и в случая с избягалите Горан Груйевски и Никола Божковски, които отидоха в Солун, македонските правосъдни органи се позоваха на други правни актове в искането за екстрадиция. \r\nПревод и редакция:", "date": "2018.11.18", "title": "„МКД“ (Македония): Скопие няма договор за екстрадиция с Будапеща и ще връща Груевски по други канали"}
{"url": "http://www.focus-news.net/news/2018/11/18/2591816/varna-peshehodno-protestno-shestvie-tragna-po-bul-vladislav-varnenchik.html", "text": "Десетки протестиращи във Варна тръгнаха пеша по бул. „Владислав Варненчик“, предаде репортер на  Радио „Фокус“ - Варна . Гражданите се движат по пътните платна в посока от катедралата към големите търговски центрове. Движението в обратната посока все още не е спряно и автомобилите преминават безпрепятствано. Заедно с протестиращите вървят много полицейски служители. За разлика от делничните дни, когато се събират повече млади хора, на шествието днес се забелязват семейства с деца. Продължават скандиранията, „Оставка“, „Българи юнаци“ и „Сърце, душа за България“.  \r\nДиана СТОЕВА", "date": "2018.11.18", "title": "Варна: Пешеходно протестно шествие тръгна по бул. „Владислав Варненчик“"}
{"url": "http://www.focus-news.net/news/2018/11/18/2591820/nimh-snyag-vali-v-planinite-nay-golyama-e-snezhnata-pokrivka-na-vrah-botev-16-sm.html", "text": "Сняг вали в планините, най-голяма е снежната покривка на връх Ботев – 16 см. Това съобщиха за  Агенция „Фокус“  от  Националния институт по метеорология и хидрология (НИМХ)  към БАН. \r\nКъм 14.00 часа сняг е валял главно в планините, а в крайните южни райони преваляванията са били от дъжд. Най-голяма е снежната покривка на връх Ботев – 16 см, на Рожен – 9 см, а на Черни връх – 1 см. Очаква се през следващите часове да има снеговалежи и в по-ниските части. \r\nЦветилена СИМЕОНОВА", "date": "2018.11.18", "title": "НИМХ: Сняг вали в планините, най-голяма е снежната покривка на връх Ботев – 16 см"}
{"url": "http://www.focus-news.net/news/2018/11/18/2591822/blagoevgrad-kmetat-d-r-atanas-kambitov-shte-dade-preskonferentsiya-po-aktualni-temi-za-grada-na-19-noemvri.html", "text": "От 12.30 часа на 19 ноември кметът на Благоевград д-р Атанас Камбитов ще даде пресконференция по актуални теми за града. Това съобщиха от пресцентъра на  Община Благоевград . Пресконференцията ще се проведе в кабинет № 106.", "date": "2018.11.18", "title": "Благоевград: Кметът д-р Атанас Камбитов ще даде пресконференция по актуални теми за града на 19 ноември"}
{"url": "http://www.focus-news.net/news/2018/11/18/2591817/sofiya-s-himna-na-republika-balgariya-zapochna-natsionalniyat-protest-za-smyana-na-sistemata.html", "text": "С химна на Република България започна националният протест за смяна на системата, предаде репортер на  Агенция \"Фокус\" . Стотици граждани вече се присъединиха към протеста, който се провежда на пл. \"Княз Александър I Батенберг“ в столицата. Протестиращите носят български знамена и скандират \"Мафия\", \"Смяна на системата\", \"Сърце, душа, за България\". В началото на демонстрацията свещеник я благослови. В района е засилено полицейското присъствие. Бул. \"Цар Освободител\" все още е отворен за движение. \r\nДеница КИТАНОВА", "date": "2018.11.18", "title": "София: С химна на Република България започна националният протест за смяна на системата"}
{"url": "http://www.focus-news.net/news/2018/11/18/2591819/sofiya-bul-tsar-osvoboditel-e-zatvoren-zaradi-protestno-shestvie.html", "text": "Протестно шествие потегли по Бул. \"Цар Освободител\", предаде репортер на  Агенция \"Фокус\".  Движението е блокирано. Стотици граждани се включиха в протеста под надслов „Смяна на системата“ в столицата. Шествието се ескортира от полиция. \r\nДеница КИТАНОВА", "date": "2018.11.18", "title": "София: Бул. \"Цар Освободител\" е затворен заради протестно шествие"}
{"url": "http://www.focus-news.net/news/2018/11/18/2591830/sofiya-protestnoto-shestvie-stigna-do-sgradata-na-narodnoto-sabranie.html", "text": "Протестното шествие под надслов „Смяна на системата“ стигна до сградата на Народното събрание в столицата, предаде репортер на  Агенция \"Фокус\".  Жива верига от полицейски служители е ограничила достъпа на протестиращите до сградата. Шествието премина през ул. \"Георги С. Раковски\" и бул. „Цар Освободител“, които временно бяха затворени за движение, за да достигне до парламента. Междувременно към протестиращите се присъединиха още граждани. Те продължават със скандиранията \"Оставка\" и \"Мафия\". \r\nДеница КИТАНОВА", "date": "2018.11.18", "title": "София: Протестното шествие стигна до сградата на Народното събрание"}
{"url": "http://www.focus-news.net/news/2018/11/18/2591824/sofiya-protestnoto-shestvie-pod-nadslov-smyana-na-sistemata-preminava-prez-bul-knyaz-aleksandar-dondukov.html", "text": "Протестното шествие под надслов „Смяна на системата“ преминава през бул. „Княз Александър Дондуков\" в столицата, предаде репортер на  Агенция \"Фокус\" . Движението по булеварда е спряно. В протеста участват стотици граждани, които скандират \"Мафия\". Полицията ескортира шествието.  \r\nДеница КИТАНОВА", "date": "2018.11.18", "title": "София: Протестното шествие под надслов „Смяна на системата“ преминава през бул. „Княз Александър Дондуков\""}
{"url": "http://www.focus-news.net/news/2018/11/18/2591829/plovdiv-obshtinata-se-vklyuchva-v-evropeyskata-sedmitsa-za-namalyavane-na-otpadatsite.html", "text": "За поредна година Пловдив се включва в Европейската седмица за намаляване на отпадъците. Това съобщиха за  Радио „Фокус“ – Пловдив  от Общината. В периода от 19 до 23 ноември в града ще се проведе кампания за разделно събиране на отпадъци от излезли от употреба гуми, негодни за употреба батерии и акумулатори и отработени масла. Гражданите могат безвъзмездно да предават тези отпадъци на адрес на специализирана площадка на ул. „Георги Бенев” в район „Северен“, за времето от 09.00 до 17.00 часа. От Общината припомнят, че освен по време на кампанията, тези и други опасни отпадъци от домакинствата могат да бъдат предавани на площадката в базата на Общинско предприятие „Чистота“ на ул. „Даме Груев“. \r\n„Изхвърлянето на опасни отпадъци в общия поток смесени отпадъци влияе отрицателно върху здравето на хората, замърсява околната среда и нарушава нормалната експлоатация на депата“, предупреждават от Общината. \r\nПризовават се гражданите да се възползват от предоставената възможност да се освободят по правилния начин от образуваните в домовете им отпадъци.", "date": "2018.11.18", "title": "Пловдив: Общината се включва в Европейската седмица за намаляване на отпадъците"}
{"url": "http://www.focus-news.net/news/2018/11/18/2591832/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-i-chlenove-na-komisiyata-shte-badat-na-rabotno-poseshtenie-v-parizh-na-19-noemvri.html", "text": "Председателят на Комисията по вътрешна сигурност и обществен ред Цветан Цветанов и членовете на Комисията Димитър Лазаров, Мустафа Карадайъ и Филип Попов заминават утре, 19 ноември 2018 г. (понеделник), на работно посещение в Париж, Франция. Това съобщиха от пресцентъра на  Народното събрание . \r\nВ рамките на своята работна визита българската делегация ще посети Френския Сенат. Там ще се проведат срещи със сенатор Марта дьо Сидрак, която е зам.-председател на Групата за приятелство Франция-България, както и с други членове на Групата.  \r\nГрупата от България, водена от Цветан Цветанов, ще посети и Френското национално събрание, където ще се проведат срещи с председателя на Групата за проучване по въпросите на киберсигурността г-н Фоверг, председателя на Групата за приятелство Франция-България г-н Ерт и г-жа Де Ла Родиер, която е съпредседател на Групата за проучване по киберсигурност и дигитална сигурност.", "date": "2018.11.18", "title": "Председателят на Комисията по вътрешна сигурност и обществен ред Цветан Цветанов и членове на Комисията ще бъдат на работно посещение в Париж на 19 ноември"}
{"url": "http://www.focus-news.net/news/2018/11/18/2591831/kyustendil-snyag-vali-po-visokite-chasti-na-oblastta-patnite-nastilki-sa-mokri-i-hlazgavi.html", "text": "Сняг вали по високите части на областта, пътните настилки са мокри и хлъзгави, предаде репортер на  Радио „Фокус” – Кюстендил . Снеговалеж има по пътя Кюстендил – София, в района на Конявска планина, по пътя Кюстендил – Дупница, при местността Черна нива и в района от село Жиленци до ГКПП „Гюешево”. Снегът се задържа в страни от пътя, асфалтът е мокър и хлъзгав. В равнината част на Кюстендил превалява дъжд, примесен със сняг.  \r\nВенцеслав ИЛЧЕВ", "date": "2018.11.18", "title": "Кюстендил: Сняг вали по високите части на областта, пътните настилки са мокри и хлъзгави"}
{"url": "http://www.focus-news.net/news/2018/11/18/2591827/sofiya-protestirashtite-preminavat-prez-ul-georgi-s-rakovski-dvizhenieto-po-bul-knyaz-aleksandar-dondukov-veche-e-osvobodeno.html", "text": "Протестиращите преминават през ул. \"Георги С. Раковски\", предаде репортер на  Агенция \"Фокус\" . Трафикът по улицата е спрян, а движението по бул. „Княз Александър Дондуков\" вече е освободено. Протестното шествие продължава със скандиранията \"Оставка\". Полицейското присъствие е засилено.  \r\nДеница КИТАНОВА", "date": "2018.11.18", "title": "София: Протестиращите преминават през ул. \"Георги С. Раковски\", движението по бул. „Княз Александър Дондуков\" вече е освободено"}
{"url": "http://www.focus-news.net/news/2018/11/18/2591823/fond-za-strategicheska-kultura-rusiya-polskata-pravoslavna-tsarkva-ne-prizna-reshenieto-na-fener-za-ukrayna-i-podkrepi-rpts.html", "text": "Архиерейският събор на Полската православна църква призовава предстоятелите на всички поместни църкви заедно да обсъдят ситуацията в Украйна и отказва да признае решението на Константинополския патриарх за легализация на лидерите на украинските разколници, се казва в заявление за взетите решения на събора, състоял се на 15 ноември, пише  електронното издание на руското списание „Фонд за стратегическа култура“ . \r\nПолските епископи напомнят, че аналогични решения вече са взели редица поместни православни църкви и конкретно – Антиохийската, Сръбската и Румънската. Първи с предложение за всеправославно обсъждане на неканоничните действия на Фенер излезе синодът на Руската църква, отбелязва изданието. \r\nПревод и редакция:", "date": "2018.11.18", "title": "„Фонд за стратегическа култура“ (Русия): Полската православна църква не призна решението на Фенер за Украйна и подкрепи РПЦ"}
{"url": "http://www.focus-news.net/news/2018/11/18/2591828/kyustendil-bez-problemi-i-blokirane-na-dvizhenieto-premina-protestat-v-dupnitsa.html", "text": "Без проблеми и блокиране на движението премина протестът в Дупница, предаде репортер на  Радио „Фокус” – Кюстендил . Първоначално протестът срещу високите цени на горивата и социалната несправедливост в страната започна на паркинг пред един от големите търговски обекти в града. Там се събраха около 50 - 60 души. След това протестът премина под формата на автошествие по улиците в града и автомагистрала „Струма”. Шествието беше ескортирано от полицейски автомобили. Протестът завърши отново на паркинга, където хората изразиха своето недоволство.  \r\nВенцеслав ИЛЧЕВ", "date": "2018.11.18", "title": "Кюстендил: Без проблеми и блокиране на движението премина протестът в Дупница"}
{"url": "http://www.focus-news.net/news/2018/11/18/2591826/pazardzhik-spokoyno-i-bez-narusheniya-na-obshtestveniya-red-e-preminal-protestat-sreshtu-visokite-tseni-na-gorivata-vav-velingrad.html", "text": "Спокойно и без нарушения на обществения ред е преминал протестът срещу високите цени на горивата във Велинград, съобщи за  Радио „Фокус“ – Пазарджик  говорителят на ОДМВР - Пазарджик Мирослав Стоянов. Той уточни, че към автошествието в града са се присъединили автомобили и от съседни селища – село Дорково и град Костандово. По думите му няма участници в протеста, задържани от полицията. „Информация за това дали има лица, на които са съставени предупредителни протоколи или са викани в полицията за справка, ще има в рамките на утрешния ден, когато ще бъдат обобщени данните от протестите в региона“, уточни Стоянов.", "date": "2018.11.18", "title": "Пазарджик: Спокойно и без нарушения на обществения ред е преминал протестът срещу високите цени на горивата във Велинград"}
{"url": "http://www.focus-news.net/news/2018/11/18/2591825/varna-protestnoto-shestvie-dostigna-avtogarata-v-grada.html", "text": "Близо 200 протестиращи във Варна продължават да се движат по бул. „Владислав Варненчик“ като в момента те се намират в района на автогарата, предаде репортер на  Радио „Фокус“ - Варна . Преди това множеството за кратко блокираше всяко от възловите кръстовища по пътната артерия. Хората развяват български знамена. Протестът е огласян от патриотични български песни. Движението към центъра на града е свободно за автомобили и автобусите на градския транспорт. \r\nДиана СТОЕВА", "date": "2018.11.18", "title": "Варна: Протестното шествие достигна автогарата в града"}
{"url": "http://www.focus-news.net/news/2018/11/18/2591836/dragomir-stoynev-bsp-dneshnite-iskaniya-na-protestirashtite-sa-tochno-tova-koeto-postavyame-vav-viziya-za-balgariya.html", "text": "„Визия за България” е документ, чрез който желаем страната ни да тръгне по един нов път на развитие, така че младите хора да останат тук и да сбъдват мечтите си тук”. Това заяви зам.-председателят на ПГ на „БСП за България” Драгомир Стойнев при представянето на проекта в Бургас, съобщиха от пресцентъра на  НС на БСП . „БСП остава единственият реален политически фактор в България. Днешните искания на хората, които протестират в цялата страна, показват точно това, което ние подготвихме във „Визия за България”, посочи още той. Той обясни, че „Визия за България” е отворен документ, който може да бъде допълван и разработван. По думите му трябва да има по-голяма справедливост в данъчната система. „Именно БСП, в този документ предлага въвеждането на прогресивен данък, разбира се така, че да не се натоварва средната класа”, каза Стойнев и добави: „Предлагаме стъпка, с която да подпомогнем и младите семейства. Освен прогресивно облагане, ние правим и първите стъпки на семейно подоходно облагане”. \r\nСред основните акценти по време на срещата бе също така и темата за здравеопазването и политиките, които левицата предлага в тази сфера. „Всяко едно лечебно заведение да не бъде повече търговско дружество. Здравето няма как да бъде стока, с него не може да се търгува. Частните болници да бъдат регистрирани като лечебни заведения, като социални предприятия, които да се грижат за хората. И тези лечебни заведения, променяйки статута си, предлагаме да ползват финансовите ресурси на Здравната каса. Който не желае да си смени статута, да не използва този ресурс”, коментира Стойнев. Той наблегна и на темата за пенсионната система, като посочи, че БСП иска преизчисляване на пенсиите.  „За нас това е водещо и след това можем да говорим и за падане на тавана на пенсиите”, допълни зам.-председателят на ПГ на БСП.  Като нещо много важно Стойнев определи и енергетиката. Той посочи, че БСП иска конкретни и реални инвестиции в този сектор.  \r\n„Страната влиза в перманентна политическа социална криза. Тази криза можеше да бъде предсказана. Ние наблюдаваме финалните гърчове на един режим, който е абсолютно закономерен.  Кризата е и политическа. Начело на страната са инсталирани хора, които, освен всичко останало, са и некомпетентни в сферите, в които работят”, коментира от своя страна депутатът от левицата проф. Иво Христов. Според него демографският срив означава катастрофа на страната, като цяло. \r\n„Често обичам да казвам, че всеки има право на собствено мнение, но никой няма право на  собствени факти. През последните години ние сме свидетели на  собствените факти на управлението, което в момента е на власт - колко красиво и добре живеем”, посочи народният представител Петър Кънев и добави: „Затова темата, която основно повдигаме, е неравенството. България върви с все по-бързи темпове на неравенство сред населението”. \r\nСред предложенията, които бургазлии направиха пред народните представители са: да се включи в документа Бургас, както и развитието на района Странджа-Сакар. Хората коментираха , че и културата е в много тежко състояние и трябва и за нея да се помисли. \r\nНа срещата присъстваха народните представители Николай Тишев, Тодор Байчев и Димитър Стоянов, както и Атанас Зафиров - член на ИБ на БСП, общинският председател на БСП - Бургас Живко Господинов и областният лидер Стойко Танков.", "date": "2018.11.18", "title": "Драгомир Стойнев, БСП: Днешните искания на протестиращите са точно това, което поставяме във „Визия за България”"}
{"url": "http://www.focus-news.net/news/2018/11/18/2591838/ekspert-rusiya-veliko-preselenie-na-gratski-pensioneri-v-balgariya.html", "text": "Гръцките пенсионери могат да живеят със своите пенсии само в България – най-бедната страна в Европейския съюз, пише  . \r\nКакто отбелязва изданието, през последните години гръцката диаспора в България се увеличава. При това огромното мнозинство от преселващите се са възрастни хора. Значителното преобладаване на старците се обяснява много лесно, според „Експерт“, пенсиите в Гърция са намалявани толкова много пъти (не по-малко от 20! – бел. „Експерт“) през последните години и те са станали толкова малки, че да живееш с тях в Гърция е много много трудно. Едва ли не единственото място, където възрастните елини могат да живеят с тези пари, които им плаща правителството на социалистите, начело с Алексис Ципрас, е България, посочва авторът на материала, като уточнява, че съгласно официалните данни, нашата страна е с най-нисък стандарт на живот в Европейския съюз. \r\n„Експерт“ дава за пример 75-годишен жител на Солун на име Георгиос, който отказва да назове фамилията си заради опасения да не си навлече неприятности от страна на данъчната служба на Гърция. След смъртта на съпругата си преди пет години той дава апартамента в родния си град под наем и заминава да живее в София, където пенсията от 800 евро му позволява да живее, по неговите собствени думи, цитирани от списанието, като цар. Живеейки в България, добавя автора, Георгиос дори може да си позволи от време на време да пътува. \r\nСпоред „Експерт“ в потока възрастни гърци към България няма нищо удивително, защото съгласно данните на Eurostat цената на живота в Гърция през 2017 година е два пъти по-висока от тази в България. Например, според тези данни, бензинът в София струва 0,3 евро за литър, а в Атина – 0,42. Билетът за метрото в българската столица струва 0,8 евро, а в гръцката – 1,4. Месечната такса за интернет в България е два пъти по-ниска от тази в Гърция. Списъкът с продуктите, стоките и услугите, които в България струват много по-евтино, отколкото в Гърция, може да бъде продължен безкрайно дълго, отбелязва изданието. \r\n„Като цяло – споделя Георгиос – животът тук (в България) е с 30% по-евтин, отколкото в Гърция. При това ако решите да живеете в София, Пловдив или Бургас. В малките градове и селските местности всичко е много по-евтино“. \r\nСписанието отбелязва, че в тази тенденция от Гърция да си заминават старите хора, за да доживяват своето време в по-бедни страни има зла ирония. Работата е в това, според автора, че Гърция и до сега е една от малкото европейски страни, в която с удоволствие идват пенсионери от други страни. Не е трудно човек да отгатне, смята изданието, че става въпрос за богати западни страни, където възрастните хора получават достойни пенсии. \r\n„Междувременно, още е рано за гръцките пенсионери да се отпускат. Алексис Ципрас, поне на думи, прави всичко възможно, ако не да отмени поредното орязване на пенсиите, то поне да го отсрочи, но, най-вероятно, неговите усилия ще бъдат напразни и гръцките пенсионери през следващата година отново ще трябва да хванат калкулаторите и да смятат, от какво още могат да икономисат, за да преживеят с пенсиите си“, пише „Експерт“. \r\nПревод и редакция:", "date": "2018.11.18", "title": "„Експерт“ (Русия): Велико преселение на гръцки пенсионери в България"}
{"url": "http://www.focus-news.net/news/2018/11/18/2591835/blagoevgrad-ekipi-na-politsiyata-zhandarmeriyata-i-granichna-politsiya-ohranyavat-protesta-na-gkpp-kulata-obrazuvali-sa-se-koloni-ot-avtomobili-i-ot-dvete-strani-na-punkta.html", "text": "Екипи на полицията, жандармерията и „Гранична полиция“ охраняват протеста на ГКПП „Кулата“, предаде репортер на  Радио „Фокус“-Пирин . Към момента на място са се събрали десетки хора, предимно от община Сандански, тъй като участниците в автошествието в град Петрич са спрени от жандармерията в района на село Дрангово и на други места по пътя към граничния пункт. Протестиращите скандират „Българи юнаци“ и пеят патриотични песни. На граничния пункт пристигат още полицейски автомобили. Образували са се колони от леки и товарни автомобили и от двете страни на пункта. Пътят е блокиран с „жива верига“, а не посредством автомобили. \r\nНатали СТЕФАНОВА", "date": "2018.11.18", "title": "Благоевград: Екипи на полицията, жандармерията и „Гранична полиция“ охраняват протеста на ГКПП „Кулата“, образували са се колони от автомобили и от двете страни на пункта"}
{"url": "http://www.focus-news.net/news/2018/11/18/2591834/sofiya-protestirashtite-blokiraha-orlov-most.html", "text": "Протестиращите в столицата блокираха \"Орлов мост\", предаде репортер на  Агенция \"Фокус\".  Протестното шествие се простира от пл. \"Народно събрание\" и достига до \"Орлов мост\", където движението е блокирано във всички посоки. За момента протестът преминава мирно, без да се стига до възникване на напрежение.  \r\nДеница КИТАНОВА", "date": "2018.11.18", "title": "София: Протестиращите блокираха \"Орлов мост\""}
{"url": "http://www.focus-news.net/news/2018/11/18/2591833/yambol-protestirashtite-na-podstapite-kam-gkpp-lesovo-se-organizirat-za-otteglyane-kam-selo-tenevo-i-yambol.html", "text": "Протестиращите на подстъпите към ГКПП „Лесово“ се организират за оттегляне към село Тенево и Ямбол, предаде репортер на  Радио „Фокус” – Сливен . Според протестиращите са обособени три групи, изолирани на различни места от полицията. Движението към граничния пункт се осъществява само в едното платно и се регулира от полицията.  \r\nНа сборния пункт в Тенево ще бъде решено накъде ще потегли протестното шествие.  \r\nЛюдмила ЙОРГОВА", "date": "2018.11.18", "title": "Ямбол: Протестиращите на подстъпите към ГКПП „Лесово“ се организират за оттегляне към село Тенево и Ямбол"}
{"url": "http://www.focus-news.net/news/2018/11/18/2591837/vidin-protestno-avtoshestvie-potegli-po-bul-panoniya-kam-tsentara-na-grada.html", "text": "Протестно автошествие потегли по бул. „Панония“ във Видин, предаде репортер на  Радио „Фокус“ – Видин . Колоната от автомобили се насочва към централната градска част и ще спре пред сградата Общината. От автомобилите се развяват знамена, разлепени са листовки с надпис „Оставка“. \r\n„С оставката на Валери Симеонов нищо не е се е променило – остават високите цени на горивата и данъци за бедните, скъпите застраховки, ниският стандарт на живот“, заявиха протестиращите.  \r\nБлизо 100 са автомобилите, които се включиха в автошествието.  \r\nАнна ЛОЗАНОВА", "date": "2018.11.18", "title": "Видин: Протестно автошествие потегли по бул. „Панония“ към центъра на града"}
{"url": "http://www.focus-news.net/news/2018/11/18/2591842/mvr-do-tozi-moment-protestnite-deystviya-preminavat-bez-seriozni-narusheniya-na-obshtestveniya-red.html", "text": "Полицейски служители в цялата страна са ангажирани в опазването на обществения ред и сигурността в страната във връзка с обявените за днешния протестни действия. До този момент те преминават без сериозни нарушения на обществения ред. От началото им са регистрирани няколко нарушения. Това съобщиха от пресцентъра на  МВР . В района на град Левски са съставени четири акта по Закона за движение по пътищата, задържан е и протестиращ, който е управлявал след употреба на наркотично вещество. На територията на Велинград са съставени пет акта за неизпълнение на полицейско разпореждане и неправомерно затваряне на пътен участък. В София шофьор на лек автомобил е задържан, след като е дрифтирал в района на пл. „Народно събрание“ и не се е подчинил на полицейско разпореждане. \r\nОт МВР напомнят, че законите важат за всички и призовават протестиращите задължително да спазват дадените от полицейските служители разпореждания.", "date": "2018.11.18", "title": "МВР: До този момент протестните действия преминават без сериозни нарушения на обществения ред"}
{"url": "http://www.focus-news.net/news/2018/11/18/2591845/sofiya-protestirashtite-izpyaha-himna-pred-narodnoto-sabranie-i-otnovo-se-otpraviha-po-bul-tsar-osvoboditel.html", "text": "Протестиращите в столицата се събраха пред сградата на Народното събрание, където изпяха химна и отново се отправиха по бул. „Цар Освободител“, предаде репортер на  Агенция „Фокус“.   Жива верига от полицейски служители е ограничила достъпа им до сградата на парламента.  \r\nДеница КИТАНОВА", "date": "2018.11.18", "title": "София: Протестиращите изпяха химна пред Народното събрание и отново се отправиха по бул. „Цар Освободител“"}
{"url": "http://www.focus-news.net/news/2018/11/18/2591839/sofiya-dvizhenieto-prez-pl-orlov-most-e-vazstanoveno.html", "text": "Движението през пл. \"Орлов мост\" е възстановено, предаде репортер на  Агенция \"Фокус\".  Протестиращите отново се отправиха към Народното събрание. Те скандират \"Оставка\".  \r\nДеница КИТАНОВА", "date": "2018.11.18", "title": "София: Движението през пл. \"Орлов мост\" е възстановено"}
{"url": "http://www.focus-news.net/news/2018/11/18/2591840/varna-protestirashtite-tragnaha-po-bul-slivnitsa-kam-sgradata-na-obshtinata.html", "text": "След като блокираха за кратко кръстовището на бул. „Владислав Варненчик“ и бул. „Христо Смирненски“, протестиращите във Варна се отправиха покрай цирковата площадка по бул. „Сливница“, предаде репортер на  Радио „Фокус“ - Варна . Шествието се движи в посока към сградата на Общината. Движението в посока кварталите все още не е блокирано. Чуват се скандирания „Събуди се, Варна“ и „Оставка“. Някои от шофьорите на автомобили, които в момента се движат по булеварда, подкрепят протестиращите с клаксони. Протестът продължава вече втори час. На място продължава да има засилено полицейско присъствие. Пътни полицаи регулират движението при необходимост.  \r\nДиана СТОЕВА", "date": "2018.11.18", "title": "Варна: Протестиращите тръгнаха по бул. „Сливница“ към сградата на Общината"}
{"url": "http://www.focus-news.net/news/2018/11/18/2591844/dmitriy-peskov-stroitelstvoto-na-turski-potok-e-realen-prinos-kam-energiynata-sigurnost-na-evropa.html", "text": "Реализацията на проекта за газопровода „Турски поток“ е реален принос към енергийната сигурност на европейския континент. Много страни искат тръбопровода да стигне до тях, заяви в интервю пред руския телевизионен канал „Россия 1“ прессекретарят на руския президент Дмитрий Песков, предава  ТАСС . \r\n„Това не е популистки подход към енергийната сигурност на Европа ... Това е реален принос към енергийната сигурност, защото след много, много малко време този газ ще тръгне не само към Турция, той няма да подпомага само развитието на турската икономика. Той ще стигне и по-далеч, до европейските потребители“, отбеляза Песков. \r\nМного страни поставят въпроса за пускането на отклонение на този газопровод към своята територия, добави говорителят на Кремъл. „Някои намекват, други поставят въпроса конкретно“, каза той. \r\nПревод и редакция:", "date": "2018.11.18", "title": "Дмитрий Песков: Строителството на „Турски поток“ е реален принос към енергийната сигурност на Европа"}
{"url": "http://www.focus-news.net/news/2018/11/18/2591843/sofiya-zadrastvane-se-e-obrazuvalo-na-45-km-ot-avtomagistrala-trakiya-v-posoka-sofiya.html", "text": "Задръстване се е образувало на 45 км от автомагистрала „Тракия“ в посока София, съобщи  слушател на Радио „Фокус“ .", "date": "2018.11.18", "title": "София: Задръстване се е образувало на 45 км от автомагистрала „Тракия“ в посока София"}
{"url": "http://www.focus-news.net/news/2018/11/18/2591848/veliko-tarnovo-v-grad-elena-shte-se-provede-kulinarna-rabotilnitsa-posvetena-na-denya-na-hristiyanskoto-semeystvo.html", "text": "В град Елена ще се проведе кулинарна работилница, посветена на Деня на християнското семейство, който се отбелязва на 21 ноември. Това съобщиха за  Радио „Фокус“ – Велико Търново  от пресцентъра на Общината. Организатори на събитието са Община Елена, Център за подкрепа за личностно развитие и Школа по изкуствата. В приготвянето и аранжирането на вкусотии могат да се включат деца от 6 до 14-годишна възраст. Децата и младежите, заедно с по-възрастен член на семейството, ще демонстрират кулинарни умения във вкусната надпревара. В празничната програма участие ще вземат и възпитаници на Школата по изкуствата в Елена. Програмата ще започне в 17.00 часа на 20 ноември в Общностния център в града. \r\nМария НЕДЕВА", "date": "2018.11.18", "title": "Велико Търново: В град Елена ще се проведе кулинарна работилница, посветена на Деня на християнското семейство"}
{"url": "http://www.focus-news.net/news/2018/11/18/2591841/afp-emanyuel-makron-prizova-za-silna-i-suverenna-evropa-koyato-da-predotvrati-svetovniya-haos.html", "text": "Президентът на Франция Еманюел Макрон заяви в неделя в Берлин, че Европа трябва да стане по-силна и по-суверенна, за да изпълни дълга си, който е да предотврати хаоса по света, предава  AFP . \r\n„Европа и специално френско-германската двойка, има задължението да не позволи на света да се предаде на хаос и да го насочи по пътя към мира“, заяви Макрон пред германския парламент. „Ето защо Европа трябва да бъде по-силна“. \r\nПревод и редакция:", "date": "2018.11.18", "title": "AFP: Еманюел Макрон призова за силна и суверенна Европа, която да предотврати „световния хаос“"}
{"url": "http://www.focus-news.net/news/2018/11/18/2591854/mvr-uslozhnena-e-patnata-obstanovka-na-teritoriyata-na-smolyan-zaradi-loshi-meteorologichni-usloviya.html", "text": "Всички пътища в страната са проходими при зимни условия. Това съобщиха от пресцентъра на  МВР . Към този час трафикът през граничните пропускателни пунктове е нормален.    \r\nОбилен снеговалеж има в района на 62-и км на автомагистрала „Тракия“. Усложнена е и пътната обстановка на територията на Смолян. В обедните часове за кратко беше затворен за движение и проходът Петрохан заради аварирал ТИР. С помощта на техника тежкотоварният автомобил е отстранен от пътя.  \r\nОт полицията напомнят водачите да шофират внимателно и със съобразена с пътната обстановка скорост.", "date": "2018.11.18", "title": "МВР: Усложнена е пътната обстановка на територията на Смолян заради лоши метеорологични условия"}
{"url": "http://www.focus-news.net/news/2018/11/18/2591846/burgas-vazstanoveno-e-dvizhenieto-na-avtomagistrala-trakiya-v-posoka-burgas-sofiya.html", "text": "Възстановено е движението на автомагистрала „Тракия“ в посока Бургас – София и по отбивката при пътен възел „Камено“, предаде репортер на  Радио „Фокус“ – Бургас . Протестиращите се отправят към Бургас. \r\nМария ГЕОРГИЕВА", "date": "2018.11.18", "title": "Бургас: Възстановено е движението на автомагистрала „Тракия“ в посока Бургас – София"}
{"url": "http://www.focus-news.net/news/2018/11/18/2591851/yeni-safak-svobodnata-siriyska-armiya-se-gotvi-za-boy-sas-siriyskite-kyurdi-na-iztok-ot-efrat.html", "text": "В контролирания от въоръжената опозиция сирийски град Азаз, наброяващата най-малко 6500 души „Бригада Хамза“ от „Свободната сирийска армия“ (ССА) провежда маневри и учебни стрелби за възможна операция срещу терористите от „Работническата партия на Кюрдистан“ (ПКК) на изток от Ефрат, начело с Турция, пише онлайн изданието на консервативния ежедневник Yeni Safak. \r\nКомандирът от ССА Сейф Абу Бакър оцени ситуацията така: „Приготвяме се за настъпление на изток от Ефрат с всичките си сили. Като ССА, нашата цел е да освободим гражданите на изток от Ефрат от тероризма“. \r\nКато отбелязва, че ПКК/ОНС (сирийските кюрдски „Отряди за народна самоотбрана“) репресират местните и ограбват домовете им в районите, които окупират, Абу Бакър казва: „Политически и военно ще изчистим и тези райони с подкрепата на Турция“. \r\nПрезидентът на Турция Реджеп Таийп Ердоган вече на няколко пъти дава индикации за готвеща се операция срещу кюрдите на изток от голямата река, като миналия месец той направи „последно предупреждение“ към тези, които застрашават южната граница на Турция със Сирия, отбелязва вестникът. \r\n„Йени Шафак“ припомня, че турската армия, подкрепяна от ССА, освободи голяма територия в Северозападна Сирия от различните терористични групировки по време на операцията „Щита на Ефрат“ през 2016 година, а с операция „Маслинова клонка“ нанесе тежък удар на ОНС/ПКК и джихадистите от Ислямска държава, когато освободиха сирийския район Африн в началото на 2018 година.  \r\nПревод и редакция:", "date": "2018.11.18", "title": "Yeni Safak: „Свободната сирийска армия“ се готви за бой със сирийските кюрди на изток от Ефрат"}
{"url": "http://www.focus-news.net/news/2018/11/18/2591847/blagoevgrad-vaznikna-naprezhenie-mezhdu-protestirashti-i-sluzhiteli-na-reda-na-gkpp-kulata-zhiteli-na-obshtinite-petrich-i-sandanski-se-prisaediniha-kam-blokirashtite-punkta.html", "text": "Възникна напрежение между протестиращи и служители на реда на ГКПП „Кулата“, предаде репортер на  Радио „Фокус“-Пирин . Протестиращите жители на общините Петрич и Сандански, които бяха блокирани от жандармерията в района на село Дрангово, намериха начин да стигнат до граничния пункт и се присъединиха към блокиращите ГКПП „Кулата“. \r\nНатали СТЕФАНОВА", "date": "2018.11.18", "title": "Благоевград: Възникна напрежение между протестиращи и служители на реда на ГКПП „Кулата“, жители на общините Петрич и Сандански се присъединиха към блокиращите пункта"}
{"url": "http://www.focus-news.net/news/2018/11/18/2591858/sofiya-zadrastvane-se-e-obrazuvalo-v-rayona-na-46-km-na-avtomagistrala-hemus-v-posoka-stolitsata.html", "text": "Задръстване се е образувало в района на 46 км на автомагистрала „Хемус“ в посока столицата, предаде репортер на  Агенция „Фокус“.", "date": "2018.11.18", "title": "София: Задръстване се е образувало в района на 46 км на автомагистрала „Хемус“ в посока столицата"}
{"url": "http://www.focus-news.net/news/2018/11/18/2591849/yambol-protestirashtite-na-gkpp-lesovo-se-izteglyat-prez-yambol-za-sliven.html", "text": "Протестиращите на ГКПП „Лесово“ се изтеглят през Ямбол за Сливен, предаде репортер на  Радио „Фокус“ – Сливен . Участниците в протеста ще се съберат от 17.00 на площад „Хаджи Димитър“ в Сливен, за да решат какво ще правят впоследствие и дали ще пътуват към други градове. \r\nЛюдмила ЙОРГОВА", "date": "2018.11.18", "title": "Ямбол: Протестиращите на ГКПП „Лесово“ се изтеглят през Ямбол за Сливен"}
{"url": "http://www.focus-news.net/news/2018/11/18/2591850/blagoevgrad-vazstanoveno-e-dvizhenieto-na-leki-i-tovarni-avtomobili-izchakvashti-na-gkpp-kulata-zaradi-protesta.html", "text": "Възстановено е движението на леки и товарни автомобили, изчакващи на ГКПП „Кулата“ заради протеста, предаде репортер на  Радио „Фокус“ - Пирин . Жандармерията успя да разпръсне протестиращите от двете страни на пътя, като в момента служители на реда са застанали пред тях, за да не ги допуснат отново на пътното платно. \r\nНатали СТЕФАНОВА", "date": "2018.11.18", "title": "Благоевград: Възстановено е движението на леки и товарни автомобили, изчакващи на ГКПП „Кулата“ заради протеста"}
{"url": "http://www.focus-news.net/news/2018/11/18/2591861/blagoevgrad-protestat-na-vtoroklasen-pat-19-v-koyto-se-vklyuchiha-nad-300-dushi-priklyuchi-pred-kat-gotse-delchev.html", "text": "Протестът на второкласен път 19, в който се включиха над 300 души, приключи пред КАТ-Гоце Делчев. Това каза за  Радио „Фокус“-Пирин  Георги Темелков, представител на Инициативния комитет, организиращ протеста в Гоце Делчев. Той уточни, че пътят е останал затворен за около 2 часа, като протестиращите са пресичали без спиране пешеходната пътека пред КАТ. Темелков допълни, че не е имало напрежение и сблъсъци между протестиращи и служителите на реда, и гражданите по никакъв начин не са нарушили закона. \r\nНатали СТЕФАНОВА", "date": "2018.11.18", "title": "Благоевград: Протестът на второкласен път 19, в който се включиха над 300 души, приключи пред КАТ-Гоце Делчев"}
{"url": "http://www.focus-news.net/news/2018/11/18/2591852/sofiya-vazstanoveno-e-dvizhenieto-po-bul-tsar-osvoboditel.html", "text": "Възстановено е движението по бул. \"Цар Освободител\" в столицата, предаде репортер на  Агенция \"Фокус\" . Протестиращите са се събрали на пл. \"Княз Александър I Батенберг\". Обстановката е спокойна.  \r\nДеница КИТАНОВА", "date": "2018.11.18", "title": "София: Възстановено е движението по бул. \"Цар Освободител\""}
{"url": "http://www.focus-news.net/news/2018/11/18/2591860/rumen-petkov-abv-obedinenite-patrioti-otdavna-dokazaha-che-nito-sa-obedineni-nito-patrioti.html", "text": "„Още преди година и половина, когато се сформираше правителството заявих, че „Обединените патриоти“ нито са обединени, нито са патриоти, което вече ясно пролича от поредица техни действия и бездействия“. Това заяви в своя позиция председателят на АБВ Румен Петков, съобщиха от пресцентъра на  партията .  \r\n„Преди пет месеца, когато предупредих, че ако се съберат на едно място ще дадат жертви в „жива сила“, само два дни по-късно те се сбиха по между си в парламента. Сега заплахата жертвите да станат и още повече придобива все по-обективен характер, с оглед на предстоящото им заседание във вторник“, посочи още той.", "date": "2018.11.18", "title": "Румен Петков, АБВ: Обединените патриоти отдавна доказаха, че нито са обединени, нито патриоти"}
{"url": "http://www.focus-news.net/news/2018/11/18/2591857/pazardzhik-nad-50-avtomobila-preminaha-po-tsentralni-ulitsi-v-panagyurishte-v-znak-na-protest-sreshtu-visokite-tseni-na-gorivata.html", "text": "Без инциденти премина протестът срещу високите цени на горивата в Панагюрище, съобщиха за  Радио „Фокус“ – Пазарджик  участници в автошествието. Над 50 автомобила преминаха по различни улици в средногорския град с развети знамена и включени клаксони. Част от участниците в шествието спряха на една от бензиностанциите в града и заредиха гориво за дребни суми като по този начин изразиха недоволството си от високите цени на горивата. В днешния протест се включиха повече хора спрямо този в събота, в който участваха само около 30 души. \r\nВаня НИКОЛОВА", "date": "2018.11.18", "title": "Пазарджик: Над 50 автомобила преминаха по централни улици в Панагюрище в знак на протест срещу високите цени на горивата"}
{"url": "http://www.focus-news.net/news/2018/11/18/2591856/tass-gartsiya-agitira-bryuksel-turski-potok-da-prodalzhi-na-neyna-teritoriya.html", "text": "Гърция агитира активно в Брюксел за продължаване на строителството на „Турски поток“ през територията на Гърция и от там към Европа, заяви премиерът на страната Алексис Ципрас в хода на третата Солунска среща на върха на лидерите на балканските страни, на която присъстваха също премиерите на България и Сърбия и вицепремиера на Румъния, съобщава  ТАСС . \r\n„В момента се изучават възможностите за отклоняване на тръба от магистралния газопровод East-Med (планираният Източно Средиземноморски тръбопровод, съвместен проект на Гърция, Израел, Италия и Кипър) към Балканите и ние агитираме в Брюксел за значителните перспективи от разширяването на газопровода „Турски поток“ към Гърция“, заяви Ципрас, обрисувайки енергийната политика на страната. \r\nПревод и редакция:", "date": "2018.11.18", "title": "ТАСС: Гърция агитира Брюксел „Турски поток“ да продължи на нейна територия"}
{"url": "http://www.focus-news.net/news/2018/11/18/2591864/ivo-hristov-nachalnik-na-kabineta-na-darzhavniya-glava-gotovnostta-na-prezidenta-radev-za-razgovor-s-borisov-ne-e-pokana-za-sreshta.html", "text": "Изразената от президента Румен Радев готовност за разговор с премиера Бойко Борисов не бива да се тълкува като покана за среща. Това заяви в предаването „Неделя 150“ по  БНР  началникът на президентския кабинет Иво Христов. „Президентът реторично заяви, че би изслушал и премиера Борисов по теми като борбата с корупцията, преодоляването на срива на чуждестранните инвестиции, които гонят исторически минимум, но премиерът Борисов скочи тутакси върху тази възможност и откликна, че е готов за среща и го направи по начин, който показва, че не е разбрал посланието“, каза той. \r\nЗапитан дали все пак ще има среща между двамата държавници, Христов каза: „Президентът сам решава дали ще има такава среща, стига тя да бъде поискана. Такава към момента не е искана“. \r\nПо думите на Иво Христов има явно ценностно разминаване между разбирането на президента Румен Радев за демокрация, държавност и антикорупция, и това, което практикува правителството. \r\n„Онова, от което има нужда обществото е програма от ясни мерки за борба с корупцията. Такава не съществува. И мерки за възвръщане на международното доверие към България, като една урегулирана, предвидима държава, в която може да се инвестира. Както виждаме ефектът е по-скоро отрицателен, тъй като сривът на инвестициите е факт. Не изглежда премиерът да прави критичен прочит на своята 4-годишна програма за управление“, поясни той. \r\n„Не виждам кое в програмата на сегашното правителство показва воля за борба с корупцията и за възвръщането на доверието в България сред световните инвеститори“, допълни още той. \r\nХристов коментира и въпроса за оплакването от страна на министър-председателя, че държавният глава приема Корнелия Нинова да му представя проекта „Визия за България“ на БСП, но отхвърля срещи с изпратените от него самия депутати, министри… Които да му обясняват защо искат една или друга мярка трябва да бъде приета, като тази за данъка върху старите над 15-годишни автомобили, искана от кметовете, а не от ГЕРБ или от министри. \r\n„Първо трябва да надживеем тази практика министър-председателя да праща някого при президента. Той кореспондира с президента и би трябвало да е наясно с тези нива на институционалното общуване. Той праща свои заместници, свои подизпълнители, свои секунданти, както се праща пехотата през мините, защото не иска да общува лично и да се яви лично“, коментира той. \r\nХристов отговори на въпрос, произтичащ от думи на министър-председателя и гласящ: Защо Радев критикува ежедневно и целенасочено само ГЕРБ-сектора в управлението, а  не критикува другите управляващи и собствената си партия? „Това също издава едно странно разбиране за демокрацията, в която има една група хора, която се именуват управляващи и те си управляват, с тях не бива да се занимаваме, а нека другите да се карат по между си. Естествено, че фокус на критиките на президента ще бъдат управляващите“, посочи той. \r\nИво Христов каза, че закона за горивата, срещу който също има недоволни и протести, е „стъпка в правилна посока“, защото в него се правят усилия за изсветляване на сектора. \r\nГоворейки за приетия от парламента медиен, внесен от депутати на ДПС, включително Делян Пеевски, той каза: „Бяхме сезирани от Съюза на европейските журналисти, но с аргументи, които не звучат убедително. Не може едновременно да пледираме за прозрачност в медийния сектор и да поставяме условия пред тази прозрачност. Намирам, че този закон по-скоро хвърля светлина върху медийния сектор“. \r\nТози сектор страда от много по-сериозни пороци от тези, които посочват критиците на закона, каза Иво Христов. „Има огромен проблем с т.нар. комуникационни бюджети по различните европейски програми, които се разпределят от правителството между разни медии, и чрез които правителството съвсем легално купува своя медиен комфорт“, коментира той.", "date": "2018.11.18", "title": "Иво Христов, началник на кабинета на държавния глава: Готовността на президента Радев за разговор с Борисов не е покана за среща"}
{"url": "http://www.focus-news.net/news/2018/11/18/2591866/mon-sedmitsata-na-profesionalnite-umeniya-zapochva-na-19-noemvri.html", "text": "Седмицата на професионалните умения започва от 19 ноември у нас в рамките на европейската инициатива за втора поредна година. Това съобщиха от пресцентъра на  Министерството на образованието и науката . Акцент ще са възможностите за младите хора за обучение и кариера, които дава професионалното образование. Основни събитията през тези дни ще бъдат инициативите „Дни на отворени врати“. Фирми, предприятия и професионални гимназии ще представят пред учениците различните професии, местата, където се практикуват, начините, по които се изучават, и възможностите, които предоставят. До 25 ноември в цялата страна ще бъдат организирани открити уроци, демонстрации, срещи на известни възпитаници на професионалните гимназии с ученици, състезания по професии с участието на ученици, родители и представители на бизнеса. \r\nОсем професионални гимназии и 5 средни училища с професионално обучение се включват в инициативата „Ден на отворените врати“ само в област Враца. Те ще  отворят учебните си работилници през цялата седмица, за да предоставят възможност на учениците от V до VII клас да получат реална информация за изучаваните професии и да изпробват уменията си в учебните работилници. \r\nПрофесионалната гимназия по лека промишленост, екология и химични технологии от Ямбол ще участва в Специализирано международна изложение „Текс Тейлър Експо 2018“ в Пловдив със щанд „Лека промишленост“. В дефиле „Пространство за идеи“ ученици от специалност „Фризьорство“ ще покажат изработени от тях прически, а учениците от професия „Лаборант“ ще демонстрират „Предизвикателства в химичната лаборатория“.  \r\nВъв Варна в кораборемонтен завод „Одесос“ ще се популяризират защитени специалности – „Електрообзавеждане на кораби“, „Корабни машини и механизми“, и специалностите, за които се очаква  недостиг – „Ремонт на кораби“ и „Корабостроене“. \r\nВ област Монтана са организирани състезания „Млад фермер“ и за майсторско управление на автомобил и безгрешно решаване на листовки.  \r\nПо време на инициативата „Ние се учим от най-добрите“ ученици от професионалните паралелки „Готвач“ и „Хлебар-сладкар“ в ПГ „Димитър Маринов“ и ученици от VII клас от основните училища в община Вълчедръм ще се срещнат с известен готвач и ще готвят заедно с него. \r\nВ Габрово съвместно с бизнеса ще бъдат показани възможностите за реализация в резултат на дуално обучение по специалностите „Мехатроника“ и „Автотранспортна техника“ в ПТГ „Д-р Н.Василиади“. \r\nЗа всички инициативи има информация на страниците на професионалните гимназии, в Регионалните управления на образоването и на фирмите-партньори.", "date": "2018.11.18", "title": "МОН: Седмицата на професионалните умения започва на 19 ноември"}
{"url": "http://www.focus-news.net/news/2018/11/18/2591865/plovdiv-natovareno-e-dvizhenieto-v-uchastaka-na-avtomagistrala-trakiya-v-oblastta-patishtata-sa-mokri-i-hlazgavi-mokar-snyag-vali-v-rayona-na-laki-i-studenets.html", "text": "Натоварено е движението в участъка на автомагистрала „Тракия“ Пловдивска област и по пътищата Пловдив-Карлово и Пловдив-Асеновград. Това съобщи за  Радио „Фокус“ – Пловдив  дежурният от Областното пътно управление. Пътните настилки на територията на областта са мокри и хлъзгави, но проходими. Мокър сняг вали в района на Лъки и Студенец, няма образувала се снежна покривка. В останалата част от областта валежите са от дъжд. Очаква се тази нощ метеорологичните условия да се влошат и водачите трябва да са подготвени, предупреди дежурният. Повишена е опасността от образуването на свлачища по пътищата в планинските райони, особено по направленията Кричим-Стамболийски, Юговско ханче-Югово-Лъки-Здравец и Асеновград-Смолян. Проходът Троян-Кърнаре е отворен за движение на всички моторни превозни средства. От Областното пътно управление призовават водачите да шофират с повишено внимание, съобразена скорост и да спазват необходимата дистанция. До 30 ноември движението по пътя Югово-Лъки ще се осъществява в една лента, поради пропадане на част от пътното платно. Преминаването се регулира с пътни знаци. Също до 30 ноември движението по пътя Пловдив-Асеновград, от изхода на града до Асеновград, ще се извършва двупосочно в едното платно в посока Асеновград поради ремонтни дейности. Все още е ограничено движението на камиони с обща маса над 12 тона по пътя Поповица-Болярци. Забранено остава и преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. \r\nТрафикът на територията на град Пловдив също е изключително интензивен към момента. По-засилено автомобилно движение се отчита по булевардите „Цар Борис III Обединител“, „Христо Ботев“, „Руски, „Шести септември“, „Източен“, „Васил „Априлов“, „България“ и „Пещерско шосе“, както и по всички входно-изходни артерии. Пътните настилки на територията на града са мокри и хлъзгави, продължава да вали дъжд. \r\nТони МИХАЙЛОВ", "date": "2018.11.18", "title": "Пловдив: Натоварено е движението в участъка на автомагистрала „Тракия“ в областта, пътищата са мокри и хлъзгави, мокър сняг вали в района на Лъки и Студенец"}
{"url": "http://www.focus-news.net/news/2018/11/18/2591859/varna-protestnoto-shestvie-priklyuchi-pred-sgradata-na-obshtinata.html", "text": "Близо три часа след началото протестът във Варна приключи в началната си точка - на кръстовището пред сградата на Общината, предаде репортер на  Радио \"Фокус\" - Варна . В края на шествието протестиращите се разбраха да излязат отново на улицата и утре в 18.30 часа с искане за оставка на цялото правителство. Протестът започна в 14.00 часа, като близо стотина души тръгнаха на пешеходно шествие по бул. \"Мария Луиза\". То беше предвождано от десетина протестиращи с автомобили. След това множеството премина последователно от Катедралата, по бул. \"Владислав Варненчик\" до двата големи търговски центъра преди изхода на града и обратно към центъра по бул. \"Сливница\". Протестиращите, чиито брой достигна до 200 души, изминаха цялото разстояние под музикален съпровод с патриотична и фолклорна тематика, както и с шлагери от 60-те и 70-те години на миналия век. Тъй като броят на протестиращите бе по-малък от предходните дни, до затваряне на двете платна за движение в повечето случаи не се налагаше. По време на шествието не се стигна до прояви на гражданско неподчинение или спречквания. Скандиращите \"Сърце, душа за Бългаия\", \"Мафия\" и \"Оставка\" настояваха за смяна на политическата система, по-високи заплати и пенсии. \r\nДиана СТОЕВА", "date": "2018.11.18", "title": "Варна: Протестното шествие приключи пред сградата на Общината"}
{"url": "http://www.focus-news.net/news/2018/11/18/2591855/burgas-blokirano-e-dvizhenieto-po-bul-stefan-stambolov-v-posoka-sofiya.html", "text": "Блокирано е движението на моторни превозни средства по бул. „Стефан Стамболов“ в посока София, предаде репортер на  Радио „Фокус“ – Бургас . Образувала се е колона от чакащи автомобили. Полицията поетапно пропуска движещите се в тази посока. Спряно е движението и за автобусите от градския транспорт. Полицейски патрул отклонява шофьорите, преминаващи по бул. „Тодор Александров“ в отсечката „Трапезица“ – бул. „Стефан Стамболов“, като пренасочва движението в посока жк. „Славейков“. \r\nМария ГЕОРГИЕВА", "date": "2018.11.18", "title": "Бургас: Блокирано е движението по бул. „Стефан Стамболов“ в посока София"}
{"url": "http://www.focus-news.net/news/2018/11/18/2591868/v-sgradata-na-sdvr-shte-se-provede-brifing.html", "text": "В сградата на СДВР ще се проведе брифинг от 18.30 часа. Това съобщиха от пресцентъра на  МВР . На него ще бъде направено обобщение на днешния ден.", "date": "2018.11.18", "title": "В сградата на СДВР ще се проведе брифинг"}
{"url": "http://www.focus-news.net/news/2018/11/18/2591869/aktsenti-v-sutreshniya-blok-dobro-utro-balgariya-na-radio-fokus-na-19-noemvri.html", "text": "Какво време ни очаква през новата седмица? Задавали се код „Зима“? Гост в сутрешния блок „Добро утро, България“ на  Радио „Фокус“  ще бъде дежурният синоптик от Националният институт по метеорология и хидрология (НИМХ) Марияна Попова.  \r\nНова вълна от протести, автошествия и блокади в страната белязаха неделния ден. Имаме ли отговор на въпроса – кой и защо протестира? До какво ще доведе общественото недоволство? Ще има ли други оставки, спасителни акции или конструкцията стремително се разпада? За съдбата на кабинета „Борисов 3“ – коментар по темата очакваме от социолога Кънчо Стойчев. \r\nВ седмицата 19 - 23 ноември в област Ямбол предстоят поредица събития, свързани с популяризирането на европейското културно многообразие и приноса на България към европейските ценности. Гост в „Добро утро, България“ ще бъде кметът на Ямбол Георги Славов. \r\nПредстои провеждането на 18-ото издание на Банско Филм Фест. Подробности ще научим от Натали Стефанова от Радио „Фокус“ – Пирин. \r\nДесето юбилейно издание на фестивала „Дефиле на младото вино“ ще се проведе в Пловдив. Тони Михайлов от Радио „Фокус“ – Пловдив ще ни разкаже повече по темата. \r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.11.18", "title": "Акценти в сутрешния блок „Добро утро, България“ на Радио „Фокус“ на 19 ноември"}
{"url": "http://www.focus-news.net/news/2018/11/18/2591871/ministar-nikolina-angelkova-shte-provede-rabotna-sreshta-v-kk-borovets-vav-vrazka-s-gotovnostta-za-zimniya-sezon.html", "text": "Министърът на туризма Николина Ангелкова ще проведе работна среща с контролните органи на 19 ноември в к.к. Боровец. Това съобщиха от пресцентъра на  Министерство на туризма . По време на дискусията ще бъдат обсъдени мерки и инициативи за гарантиране на успешен зимен сезон и спокойна почивка на туристите. В събитието ще участват представители на бизнеса. \r\nСрещата ще се проведе на 19 ноември 2018 г. в к.к. Боровец, в хотел Самоков. Предвиден е брифинг в 14.15 часа.", "date": "2018.11.18", "title": "Министър Николина Ангелкова ще проведе работна среща в к.к. Боровец във връзка с готовността за зимния сезон"}
{"url": "http://www.focus-news.net/news/2018/11/18/2591870/nimh-nay-golyamo-kolichestvo-snyag-e-padnalo-v-sandanski-8-lkv-m.html", "text": "Най-голямо количество сняг е паднало в Сандански – 8 л/кв. м. Това съобщиха за  Агенция „Фокус“  от  Националния институт по метеорология и хидрология  (НИМХ) към БАН. Към 17.00 ч. обилен снеговалеж има и в Кюстендил – 5 л/кв. м., в Пазарджик, Хасково и Чирпан – 4 л/кв. м. и във Враца, Пловдив, Благоевград и Кърджали – 3 л/кв. м. В София и Видин е паднал 1 л/кв. м. \r\nЦветилена СИМЕОНОВА", "date": "2018.11.18", "title": "НИМХ: Най-голямо количество сняг е паднало в Сандански – 8 л/кв. м"}
{"url": "http://www.focus-news.net/news/2018/11/18/2591863/burgas-protestat-sreshtu-visokite-tseni-na-gorivata-prodalzhava-pod-formata-na-avtomobilno-shestvie-po-tsentralnite-ulitsi-na-grada.html", "text": "Протестът срещу високите цени на горивата продължава под формата на автомобилно шествие по централните улици на Бургас, предаде репортер на  Радио „Фокус“ – Бургас . Колоната от автомобили в момента се придвижва по ул. „Цар Петър“. Засилен е полицейският контрол. \r\nМария ГЕОРГИЕВА", "date": "2018.11.18", "title": "Бургас: Протестът срещу високите цени на горивата продължава под формата на автомобилно шествие по централните улици на града"}
{"url": "http://www.focus-news.net/news/2018/11/18/2591873/blagoevgrad-snyag-vali-v-rayona-na-prohoda-predel-mestnostta-popovi-livadi-selo-cherna-mesta-i-gkpp-stanke-lisichkovo.html", "text": "Сняг вали в района на прохода Предел, местността Попови ливади, село Черна места и ГКПП „Станке Лисичково“. Това съобщи за  Радио „Фокус“-Пирин  дежурният служител в Областно пътно управление-Благоевград. Той посочи, че снегопочистващата техника вече разчиства и опесъчава пътищата от републиканската пътна мрежа в региона. Дъжд вали в останалата част от областта, пътните настилки в целия регион са мокри и хлъзгави. Интензивен е трафикът по главен път Е-79, второкласен път 19 Симитли-Гоце Делчев и автомагистрала „Струма“ в Благоевградска област областта, заради провелите се протести на ГКПП „Кулата-Промахон“, в Разлог и Гоце Делчев. В района на Кресненското дефиле и прохода Предел е повишена опасността от падащи камъни. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nМокри и хлъзгави са пътните настилки в областния център. С нормална интензивност е движението по основните улици и булеварди. Колони от автомобили се образуват на кръстовището на улиците „Славянска“, „Иван Михайлов“ и булевард „Св. Димитър Солунски“ под Първи корпус на Югозападен университет „Неофит Рилски“. Всички светофарни уредби в града са изправни. \r\nНатали СТЕФАНОВА", "date": "2018.11.18", "title": "Благоевград: Сняг вали в района на прохода Предел, местността Попови ливади, село Черна места и ГКПП „Станке Лисичково“"}
{"url": "http://www.focus-news.net/news/2018/11/18/2591874/hurryiet-targovska-delegatsiya-ot-turtsiya-nachelo-s-ministara-idva-v-balgariya-v-opit-da-podobri-dvustrannite-otnosheniya.html", "text": "Министърът на търговията на Турция Рухсар Пекчан ще бъде на официална визита в София на 18-19 ноември, пише  електронното издание на турския ежедневник Hurryiet , като се позовава на съобщение от ведомството. \r\nПо време на двудневната визита Пекчан ще бъде придружена от делегация от 200 бизнесмени, се казва в изявлението. Тя трябва да се срещне с премиера на България Бойко Борисов, министъра на икономиката Емил Караниколов и министъра на финансите Владислав Горанов. \r\nОсновните теми, които ще се обсъждат, ще са двустранната търговия и инвестиции, строителните услуги, сътрудничеството с трети страни и митнически и транспортни проблеми, се обяснява в съобщението от търговското министерство на Турция. \r\nПекчан и Караниколов също трябва да подпишат споразумение за сътрудничество между инвестиционните служби на двете страни. \r\n„Хюриет“ отбелязва, че България и Турция имат балансирани търговски отношения: миналата година износа на Турция в България е на стойност 2.8 милиарда долара, а в обратна посока той е 2.77 милиарда долара. \r\nПрез първите девет месеца на 2018 година обемът на двустранния обмен надмина 3.8 млрд. долара. \r\nДокато турските компании са инвестирали до момента $2 милиарда в България, българите са направили инвестиции в югоизточната ни съседка на стойност $41 милиона, отбелязва още вестникът. \r\nМеждувременно, турски компании са завършили 36 проекта в България на стойност $1.5 милиарда. \r\nПревод и редакция:", "date": "2018.11.18", "title": "Hurryiet: Търговска делегация от Турция, начело с министъра, идва в България в опит да подобри двустранните отношения"}
{"url": "http://www.focus-news.net/news/2018/11/18/2591876/ministar-krasimir-valchev-shte-uchastva-v-konferentsiya-tsennosti-i-obrazovanie-na-19-noemvri.html", "text": "Конференция на тема „Ценности и образование“ започва утре, 19 ноември, от 10.00 часа в Централен военен клуб – София. Това съобщиха от пресцентъра на  МОН . Министърът на образованието и науката Красимир Вълчев ще участва в обсъжданията заедно с  представители на синдикатите, депутати, университетски преподаватели и учители. По време на конференцията ще се разглеждат образователните политики за определянето на параметрите на възпитателната работа.  \r\nВ 12.30 часа в Парк-хотел „Москва“ министърът ще участва и в работна среща с представителите на центровете за специална образователна подкрепа (ЦСОП). На нея ще бъдат разгледани въпроси, свързани с дейността на центровете, постигнатите резултати и целите за бъдещото им развитие. В събитието ще се включат и родители на деца, обучаващи се в ЦСОП.", "date": "2018.11.18", "title": "Министър Красимир Вълчев ще участва в конференция \"Ценности и образование\" на 19 ноември"}
{"url": "http://www.focus-news.net/news/2018/11/18/2591875/uefa-portugaliya-priema-finalite-na-ligata-na-natsiite.html", "text": "Португалия ще приеме финалите на Лигата на нациите, съобщиха от УЕФА. В събота националният тим на страната завърши наравно 0:0 с Италия и си осигури първото място в групата, а с това и участие в заключителния етап на турнира.  \r\nПрез март Полша, Португалия и Италия изразиха интерес към провеждането на финалната фаза и тъй като техните отбори се събраха в група 3 на лига „А“, това автоматично означаваше, че победителят в групата ще бъде домакин на турнира, се казва в доклада на УЕФА. \r\nПолуфиналите ще се проведат на 5 и 6 юни 2019 година. Мачът за третото място и финалът ще се проведат на 9 юни.", "date": "2018.11.18", "title": "УЕФА: Португалия приема финалите на Лигата на нациите"}
{"url": "http://www.focus-news.net/news/2018/11/18/2591879/veliko-tarnovo-dvizhenieto-v-uchastak-ot-patya-pavlikeni-gorna-studena-se-osashtestvyava-v-edna-lenta-poradi-remontni-deynosti.html", "text": "Движението в участък от пътя Павликени – Горна Студена се осъществява в една лента поради ремонтни дейности на асфалтовата настилка до 18.00 часа на 30 ноември. То се пропуска последователно в двете посоки от регулировчици, предаде репортер на  Радио „Фокус“ – Велико Търново . \r\nПроходът на Републиката е отворен за движение за всички МПС. \r\nНе се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nОстава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътя. Обходният маршрут е Дебелец – Велико Търново – Лясковски кантон – Миндя – Елена и обратно. \r\nПо пътя Лозен – Полски Тръмбеш е ограничено движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nМария НЕДЕВА", "date": "2018.11.18", "title": "Велико Търново: Движението в участък от пътя Павликени – Горна Студена се осъществява в една лента поради ремонтни дейности"}
{"url": "http://www.focus-news.net/news/2018/11/18/2591872/burgas-grupa-ot-okolo-100-dushi-blokira-krastovishteto-mezhdu-ulitsite-bulair-i-fotinov-i-se-pridvizhva-kam-vhoda-na-morskata-gradina.html", "text": "Група от около 100 души блокира кръстовището между улиците „Булаир“ и „Фотинов“ и се придвижва към входа на Морската градина в Бургас, предаде репортер на  Радио „Фокус“ – Бургас . Някои от протестиращите се придвижват пеша, а други използват автомобилите си. Те възнамеряват след това да се отправят към ул. „Богориди“, след което да стигнат до сградата на Община Бургас. \r\nМария ГЕОРГИЕВАж", "date": "2018.11.18", "title": "Бургас: Група от около 100 души блокира кръстовището между улиците „Булаир“ и „Фотинов“ и се придвижва към входа на Морската градина"}
{"url": "http://www.focus-news.net/news/2018/11/18/2591880/predstoyashti-mezhdunarodni-sabitiya-za-19-noemvri-agentsiya-fokus.html", "text": "*** Президентите на Турция и Русия Реджеп Таийп Ердоган и Владимир Путин ще присъстват на церемония, отбелязваща завършването на морския участък от газопровода „Турски поток“ \r\n*** Австрийският канцлер Себастиян Курц ще се срещне със своите колеги от Албания, Македония, Черна гора и Босна и Херцеговина \r\n*** Страните-членки на ОЗХО ще се съберат, за да обсъдят новите правила за хвърляне на вина за атаки \r\n*** Заседание на министри от страните-членки на ЕС, на която трябва да бъде обсъдена предстоящата среща на върха за Брекзит \r\n*** Президентът на Франция Еманюел Макрон пристига на държавна визита по покана на белгийския крал \r\n*** Среща на финансовите министри от еврозоната \r\n*** Директорът на „Роскосмос“ ще даде пресконференция по случай 20-ата годишнина от Международната космическа станция (МКС) \r\n*** Дилма Русеф, Кристина Киршнер, лидерът на испанската „Подемос“ Пабло Иглесиас и вицепрезидента на Боливия Алваро Гарсия Линера ще проведат „контра-среща на върха“ две седмици преди този на Г-20 \r\n***", "date": "2018.11.18", "title": "Предстоящи международни събития за 19 ноември ( Агенция „Фокус“ )"}
{"url": "http://www.focus-news.net/news/2018/11/18/2591881/nimh-zhalt-kod-za-dazhd-i-snegovalezhi-e-obyaven-za-tsyalata-strana-na-19-noemvri.html", "text": "Жълт код за дъжд и снеговалежи е обявен за цялата страна на 19 ноември. Това съобщиха от  Националния институт по метеорология и хидрология (НИМХ) . Снеговалежи ще има в областите Видин, Монтана, Враца, Плевен, Ловеч, Габрово, Велико Търново, София - град, София – област, Перник и Кюстендил, където количествата ще са между 10 и 30 л/кв. м., а снежна покривка в планинските райони - от 10 до 25 см. През втората половина от деня валежите от югозапад ще спират. \r\nВ четири области - Благоевград, Пазарджик, Пловдив и Смолян, се очакват значителни валежи предимно от дъжд, а в планинските райони в нощните часове и от сняг. Количествата ще са между 20 и 30 л/кв. м. Снежна покривка в планината ще бъде до 10-20 см. \r\nИнтензивни валежи от дъжд се очакват в областите Кърджали, Хасково, Сливен, Стара Загора, Ямбол, Търговище, Русе, Разград, Шумен, Добрич, Варна, Бургас и Силистра. Количествата ще са между 20 и 30 л/кв. м.", "date": "2018.11.18", "title": "НИМХ: Жълт код за дъжд и снеговалежи е обявен за цялата страна на 19 ноември"}
{"url": "http://www.focus-news.net/news/2018/11/18/2591877/aktualna-patna-obstanovka-kam-1730-chasa.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от – 3° до + 9°. Времето над страната е предимно облачно. Слаб до умерен вятър духа в областите Видин, Кърджали. Слаб дъжд вали в района на Враждебна Д. Богров, Северна тангента, Костинброд, Околовръстен път, обл. Благоевград, обл. Кърджали, обл. Стара Загора, Смолян и обл. Хасково. \r\nСняг вали в района на Пирдоп, Гълъбец, Скравена, стария път на Витиня, АМ \"Тракия\" при Ихтиман, АМ \"Хемус\" в у-к на Витиня проход Витиня, Сливница, Драгоман Пирдоп, Гълъбец, Владая, Гинци, Саранци,  Костенец, Боровец, Своге, Бистрица, магистрала \"Люлин\", Етрополе, проход Предел, Попови ливади, Смолян, обл. Видин, обл. Монтана. \r\nПътните настилки са предимно сухи, на места мокри, а по усойните и планински райони частично заледени, но обработени – проходими при зимни условия. \r\nНамалена видимост поради мъгла:  \r\n- до 50 м  Бистрица – Ярема; \r\n- до 100м АМ „Тракия“ Вакарел – Траянови врата. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Срок 30.11.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Стара Загора: \r\nДвижението по АМ „Тракия” при км 174 до км 208 в посока Бургас временно се преустановява активната лента и се пренасочва в изпреварващата лента поради извършване на ремонт на асфалтовата настилка. Срок до 26.11.18 г.; \r\nАМ „Хемус“:  \r\nОбласт София:  \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента на виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. „Витинска река“ – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 25.11.2018 г. \r\nОбласт Варна: \r\nДвижението по АМ ,,Хемус” от км 375+800 (п.в. Невша) до км 381+500 (п.в. Млада Гвардия) посока Варна – София се осъществява в дясно платно двупосочно, поради ремонтни дейности на асфалтовата настилка. Затваря се слизането от АМ ,,Хемус” към Невша и Белоградец на п.в. Невша. МПС се пренасочват през с. Млада Гвардия. Затваря се качването в посока София от п.в. Невша .МПС се пренасочват по път I-2 ,,Русе – Варна” като могат да се качат на АМ ,,Хемус” на п.в. ,,Каспичан”. Срок до 30.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“:  \r\nОбласт София: \r\nДвижението по АМ „Люлин“ от км 9+480 до км 12+220 в посока София се осъществява в една лента поради ремонтни дейности и укрепване на откос в активна и аварийна лента, във връзка с изтичане на кална маса и опасност от срутване на скална маса на пътното платно при км 9+600. Движението се извършва в изпреварващата лента. Срок: от 13:30 до 16:30 ч. на 19.11.2018 г.; \r\nДвижението по АМ „Люлин“ в посока София от втори тунел „Люлин“ до първи тунел \"Мало Бучино\" от км 7+100 до км 12+860 се осъществява с повишено внимание поради ремонтни дейности в аварийната лента свързани с изтичане на кална маса и опасност от срутване на скална маса на пътното платно при км 9+600. Срок 20.11.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - забранено е тегленето на ремаркета и полуремаркета на МПС над 12 т. \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин:  \r\nДвижението по път I-1 Дунавци – Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516.  \r\nОбходен маршрут: За МПС над 12 т:  \r\n- За движещите се в посока Видин – Монтана: по път I-1/Е-79/ при пътно кръстовище „Дунавци” /км 19+783/ се отклоняват в ляво по  път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Ружинци“ с път  I-1/Е79/ и продължават в ляво в посока Монтана; \r\n- За движещите се в посока Монтана – Видин: по път I-1/Е-79/ при пътно кръстовище „Ружинци” /км 62+758/ се отклоняват в дясно по  път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Тополовец“ с път III-112, по път III-112 Добри дол – Дреновец – граница Монтана до пътно кръстовище „Добри дол“ с път II-11, по път II-11  – Симеоново – Ботево – Арчар – Лом до пътно кръстовище „Дунавци“ с път I-1/Е-79/ и се продължава в дясно в посока Видин. Срок до 30.11.2018 г. \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт София: \r\nДвижението по път I-1 София – Перник при Владая се осъществява с повишено внимание. Поради ремонт на тротоарна конзола на моста на река „Владайска“ при разклона за с. Владая до КПП Владая от км 279+170 до км 279+200 е ограничено движението в лентата посока София. Движението се осъществява двупосочно в останалите две ленти. Срок 26.11.2018 г.; \r\nДвижението по път I-1 София – Перник в района на Владая от км 279+170 до км 279+200 в района на КПП „Владая“ се осъществява двупосочно в две от три ленти поради ремонт на тротоар на конзола на моста на река „Владайска“. Срок до 19.11.2018 г.; \r\nДвижението в участъка от км 200+000 до км 212+000 Ботевград – София се осъществява с повишено внимание поради частични ремонтни дейности по пътното тяло. Срок до 30.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\nОбласт Благоевград:  \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Ловеч: Движението в участъка Златна Панега – Ябланица от км 156+500 до км 158+500 се осъществява с повишено внимание поради полагане на пътна маркировка. Срок до 19.11.2018 г. \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\nОбласт Стара Загора: \r\nДвижението по път I-6 Казанлък – Сливен при км 319+600 до км 52+400 се извършва със стесняване на една от лентите за движение поради рязане и косене на тревни площи. Движението на МПС се регулира от сигналисти. Срок до 23.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път Златни пясъци – Варна от км 99+000 до км 100+100 се осъществява двупосочно в дясното платно съобразно създадената организация за движение поради ремонтни дейности на асфалтовата настилка. Срок до 30.11.2018г. \r\nДвижението по път Златни пясъци – Варна от км 94+000 до км 90+800 се осъществява двупосочно в лявото платно съобразно създадената организация за движение поради ремонтни дейности на асфалтовата настилка. Срок до 30.11.2018г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 19.11.2018 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 27.11.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма  \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът II-73: Движението по път II-73 в участъка Веселиново – Карнобат от км 43+500 до км 90+322 се осъществява с повишено внимание поради извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 23.11.2018 г.;  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 30.11.2018 г.; \r\nПът III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 23.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\nПът ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nПът III-7909: Движението по път III-7909 в участъка Равнец – Трояново от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 20.11.2018 г.; \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково - Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018г \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Лиляче – Криводол от км 15+000 до км 17+700 се извършва в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 19.11.2018 г.  \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.11.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът III-1302: Движението по път III-1302 Криводол – Пудрия от км 1+000 до км 12+000 се извършва в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 19.11.2018 г.  \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-623: Движението по път ІІІ-623 в участъка село Мламолово – Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец от км 9+800 до км 9+850е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът II-35: Движението по път II-35 Ловеч – Троян от км 70+800 до км 71+100 се извършва с повишено внимание поради ремонтни работи по тротоарите  на мост при км 70+945. Участъкът е сигнализиран с пътни знаци. Срок: 19.11.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г. \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\n За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 20.11.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. За МПС до 10 т движението се извършва с ограничение на скоростта до 30 км/ч.  \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Ограничено  движение по път II-63 Брезник – Трън от км 42+200 до км 42+800 \r\nпоради ремонт на мост. Движението е пренасочено по изграден временен път, сигнализирано съгласно проект за ВОБД. Срок до 28.02.2019 г.   \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности:  \r\nПът II-63:  Движението по път II-63 Брезник – Трън от км 31+000 до км 33+000 се осъществява с повишено внимание и съобразена скорост в свободната лента поради ремонтни дейности на асфалтовата настилка. Срок до 20.11.2018 г.   \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.11.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 30.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 30.11.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Средногорци – Рудозем от км 126+040 до км 126+272 се осъществява в една лента поради ремонтни дейности. Движението през деня се контролира от регулировчици, през нощта от светлинна сигнализация и светофари. Срок до 26.11.2018 г.  \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.11.2018 г.; \r\nПът ІІІ-866: Движението по път ІІІ-866 Девин – Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив) се извършва с повишено внимание съобразно въведената временна организация на движение при извършване на строителна дейности. Срок до 15.11.2019 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 30.11.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 23.11.2018 г \r\nДвижението по път III-105 Елин Пелин – Нови хан от км 13+890 до км 14+310 се осъществява в една лента поради ремонтни дейности по дилатационни фуги на ж.п. надлез гара Елин Пелин при км 14+100 в посока Елин Пелин. Движението се извършва двупосочно в лентата посока Нови хан и се регулира от светофарна уредба. Срок 27.11.2018 г.; \r\nДвижението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът II-66: Движението по път II-66 Чирпан – Богомилово от км 72+640 до км 99+000 се осъществява двупосочно със стесняване на една от лентите за движение поради косене на тревни площи. Движението в района се регулира от сигналисти. Срок до 20.11.2018 г. \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nДвижението по път III-5008 от разклона на с. Змеево до разклона за Старозагорски минерални бани от км 0+000 до км 10+580 се извършва с повишено внимание при стесняване на една от лентите за движение поради косене и изсичане на тревни площи. Регулира се от сигналисти .Срок до 23.11.2018 г., \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 20.11.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.03.2019 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.11.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.11.18", "title": "Актуална пътна обстановка към 17.30 часа"}
{"url": "http://www.focus-news.net/news/2018/11/18/2591867/luidzhi-di-mayo-evropeyskite-izbori-shte-promenyat-politicheskiya-peyzazh-v-es-i-shte-pomognat-na-italiya.html", "text": "Изборите за Европейски парламент през май ще променят политическия пейзаж и ще помогнат на Италия в нейните бюджетни битки с Брюксел, заяви вицепремиера и финансов министър на Италия Луиджи ди Майо в неделя, предава  Reuters . \r\nМиналия месец Европейската комисия отхвърли бюджета на Италия за 2019 година, като заяви, че той нарушава ангажимента за нисък дефицит и не гарантира намаляване на дълга на страната, който е втория по големина в еврозоната като процент от брутния вътрешен продукт, обяснява британската агенция. \r\nДи Майо заяви пред ежедневника Corriere della Sera, че е сигурен, че Рим и Брюксел ще избегнат разрива, предвиждайки, че Комисията ще възприеме различен подход след изборите през Май, които със сигурност ще засилят евроскептичните партии. \r\n„... гражданите ще гласуват на европейските избори и ще предизвикат големи промени“, заяви италианският вицепремиер, който е и председател на „Движението 5 Звезди“. „Готови сме да обсъдим нещата на масата, но те не могат да искат от нас да избием италианците“.= \r\nПревод и редакция:", "date": "2018.11.18", "title": "Луиджи ди Майо: Европейските избори ще променят политическия пейзаж в ЕС и ще помогнат на Италия"}
{"url": "http://www.focus-news.net/news/2018/11/18/2591878/vidin-politsai-ne-pozvoliha-na-protestnoto-avtomobilno-shestvie-da-stigne-do-izhoda-na-grada-v-posoka-sofiya-ochakva-se-protestirashtite-da-blokirat-glaven-pat-e-79.html", "text": "Полицаи не позволиха на протестното автомобилно шествие да стигне до изхода на Видин в посока София, предаде репортер на  Радио „Фокус“ – Видин . Част от колите се върнаха обратно по околовръстния път на Видин и сега се насочват към паркинга на химкомбината. Очаква се протестиращите да блокират главен път Е-79. \r\nКолоната пристигна в центъра на Видин с надути клаксони в 16.00 часа. Навсякъде имаше много полицейски служители. Кръговото кръстовище пред жп гарата, откъдето мина шествието, бе отцепено от полицейски коли. Протестиращите се събраха на паркинга на сградата на Община Видин.  \r\nРосица Кирова от организаторите на протеста заяви, че 18 ноември е Световен ден за възпоменание на жертвите на пътнотранспортни произшествия. Тя посочи, че пътят за Дунав мост 2 е строен преди 70 години и не може да поеме натоварения трафик. Според нея остарялото трасе е причината Видинска област да е сред първенците по брой на жертвите на катастрофи. Росица Кирова припомни, че гражданските протести в началото на годината са ускорили процесите по проектирането на магистрала от Ботевград до София. Протестиращите, които се бяха събрали пред Общината, заявиха че, местната власт е безучастна към проекта за магистрала до Видин. Те отново поискаха смяна на политическата система в страната и по-достоен живот на хората. \r\nАнна ЛОЗАНОВА", "date": "2018.11.18", "title": "Видин: Полицаи не позволиха на протестното автомобилно шествие да стигне до изхода на града в посока София, очаква се протестиращите да блокират главен път Е-79"}
{"url": "http://www.focus-news.net/news/2018/11/18/2591883/sofiya-panihida-v-pamet-na-zhertvite-na-patnotransportni-proizshestviya-be-otsluzhena-v-sv-al-nevski.html", "text": "По повод Световния ден за възпоминание на жертвите от пътнотранспортни произшествия, в храм-паметника „Св. Александър Невски“ беше отслужена панихида за упокоение на душите на загиналите при инциденти на пътя и за измолване на скорошно оздравяване на пострадалите. Това съобщиха от пресцентъра на  МВР . Присъстваха министърът на вътрешните работи Младен Маринов, председателят на Държавна агенция „Национална сигурност” Димитър Георгиев, директорът на Главна дирекция „Национална полиция“ (ГДНП) главен комисар Христо Терзийски, началникът на отдел „Пътна полиция“ в ГДНП комисар Росен Рапчев и служители на „Пътна полиция“. \r\n„Всеки трябва да има своята отговорност на пътя. Днешният ден е повод всички ние – и водачи, и пешеходци, да се замислим отново за поведението си като участници в движението по пътищата“, коментира комисар Росен Рапчев, началник на отдел „Пътна полиция“. \r\nМолитви и панихиди се отслужват във всички християнски храмове. Вчера подобни служби имаше в храмовете на еврейската общност, а в петък - на мюсюлманското изповедание.", "date": "2018.11.18", "title": "София: Панихида в памет на жертвите на пътнотранспортни произшествия бе отслужена в „Св. Ал. Невски“"}
{"url": "http://www.focus-news.net/news/2018/11/18/2591882/pregled-na-mezhdunarodnite-novini-do-18-chasa-agentsiya-fokus.html", "text": "Министърът на търговията на Турция Рухсар Пекчан ще бъде на официална визита в София на 18-19 ноември, пише  електронното издание на турския ежедневник Hurryiet , като се позовава на съобщение от ведомството. \r\nПо време на двудневната визита Пекчан ще бъде придружена от делегация от 200 бизнесмени, се казва в изявлението. Тя трябва да се срещне с премиера на България Бойко Борисов, министъра на икономиката Емил Караниколов и министъра на финансите Владислав Горанов. \r\nОсновните теми, които ще се обсъждат, ще са двустранната търговия и инвестиции, строителните услуги, сътрудничеството с трети страни и митнически и транспортни проблеми, се обяснява в съобщението от търговското министерство на Турция. \r\nПекчан и Караниколов също трябва да подпишат споразумение за сътрудничество между инвестиционните служби на двете страни. \r\n„Хюриет“ отбелязва, че България и Турция имат балансирани търговски отношения: миналата година износа на Турция в България е на стойност 2.8 милиарда долара, а в обратна посока той е 2.77 милиарда долара. \r\nПрез първите девет месеца на 2018 година обемът на двустранния обмен надмина 3.8 млрд. долара. \r\nДокато турските компании са инвестирали до момента $2 милиарда в България, българите са направили инвестиции в югоизточната ни съседка на стойност $41 милиона, отбелязва още вестникът. \r\nМеждувременно, турски компании са завършили 36 проекта в България на стойност $1.5 милиарда. \r\n*** Гръцките пенсионери могат да живеят със своите пенсии само в България – най-бедната страна в Европейския съюз, пише  . \r\nКакто отбелязва изданието, през последните години гръцката диаспора в България се увеличава. При това огромното мнозинство от преселващите се са възрастни хора. Значителното преобладаване на старците се обяснява много лесно, според „Експерт“, пенсиите в Гърция са намалявани толкова много пъти (не по-малко от 20! – бел. „Експерт“) през последните години и те са станали толкова малки, че да живееш с тях в Гърция е много много трудно. Едва ли не единственото място, където възрастните елини могат да живеят с тези пари, които им плаща правителството на социалистите, начело с Алексис Ципрас, е България, посочва авторът на материала, като уточнява, че съгласно официалните данни, нашата страна е с най-нисък стандарт на живот в Европейския съюз. \r\n„Експерт“ дава за пример 75-годишен жител на Солун на име Георгиос, който отказва да назове фамилията си заради опасения да не си навлече неприятности от страна на данъчната служба на Гърция. След смъртта на съпругата си преди пет години той дава апартамента в родния си град под наем и заминава да живее в София, където пенсията от 800 евро му позволява да живее, по неговите собствени думи, цитирани от списанието, като цар. Живеейки в България, добавя автора, Георгиос дори може да си позволи от време на време да пътува. \r\nСпоред „Експерт“ в потока възрастни гърци към България няма нищо удивително, защото съгласно данните на Eurostat цената на живота в Гърция през 2017 година е два пъти по-висока от тази в България. Например, според тези данни, бензинът в София струва 0,3 евро за литър, а в Атина – 0,42. Билетът за метрото в българската столица струва 0,8 евро, а в гръцката – 1,4. Месечната такса за интернет в България е два пъти по-ниска от тази в Гърция. Списъкът с продуктите, стоките и услугите, които в България струват много по-евтино, отколкото в Гърция, може да бъде продължен безкрайно дълго, отбелязва изданието. \r\n„Като цяло – споделя Георгиос – животът тук (в България) е с 30% по-евтин, отколкото в Гърция. При това ако решите да живеете в София, Пловдив или Бургас. В малките градове и селските местности всичко е много по-евтино“. \r\nСписанието отбелязва, че в тази тенденция от Гърция да си заминават старите хора, за да доживяват своето време в по-бедни страни има зла ирония. Работата е в това, според автора, че Гърция и до сега е една от малкото европейски страни, в която с удоволствие идват пенсионери от други страни. Не е трудно човек да отгатне, смята изданието, че става въпрос за богати западни страни, където възрастните хора получават достойни пенсии. \r\n„Междувременно, още е рано за гръцките пенсионери да се отпускат. Алексис Ципрас, поне на думи, прави всичко възможно, ако не да отмени поредното орязване на пенсиите, то поне да го отсрочи, но, най-вероятно, неговите усилия ще бъдат напразни и гръцките пенсионери през следващата година отново ще трябва да хванат калкулаторите и да смятат, от какво още могат да икономисат, за да преживеят с пенсиите си“, пише „Експерт“. \r\n***  Бившият македонски премиер Никола Груевски продължава да е на територията на Унгария, съобщи Министерството на вътрешните работи на съседната ни страна пред  скопския телевизионен канал „Телма“ .  \r\n„Според информацията, с която разполагаме и разговора с МВР на Унгария, Груевски е в Унгария, където очаква решението на властите за неговата молба за убежище“, са отговорили от вътрешното министерство на въпроса на медията. \r\n*** В контролирания от въоръжената опозиция сирийски град Азаз, наброяващата най-малко 6500 души „Бригада Хамза“ от „Свободната сирийска армия“ (ССА) провежда маневри и учебни стрелби за възможна операция срещу терористите от „Работническата партия на Кюрдистан“ (ПКК) на изток от Ефрат, начело с Турция, пише онлайн изданието на консервативния ежедневник Yeni Safak. \r\nКомандирът от ССА Сейф Абу Бакър оцени ситуацията така: „Приготвяме се за настъпление на изток от Ефрат с всичките си сили. Като ССА, нашата цел е да освободим гражданите на изток от Ефрат от тероризма“. \r\nКато отбелязва, че ПКК/ОНС (сирийските кюрдски „Отряди за народна самоотбрана“) репресират местните и ограбват домовете им в районите, които окупират, Абу Бакър казва: „Политически и военно ще изчистим и тези райони с подкрепата на Турция“. \r\nПрезидентът на Турция Реджеп Таийп Ердоган вече на няколко пъти дава индикации за готвеща се операция срещу кюрдите на изток от голямата река, като миналия месец той направи „последно предупреждение“ към тези, които застрашават южната граница на Турция със Сирия, отбелязва вестникът. \r\n„Йени Шафак“ припомня, че турската армия, подкрепяна от ССА, освободи голяма територия в Северозападна Сирия от различните терористични групировки по време на операцията „Щита на Ефрат“ през 2016 година, а с операция „Маслинова клонка“ нанесе тежък удар на ОНС/ПКК и джихадистите от Ислямска държава, когато освободиха сирийския район Африн в началото на 2018 година. \r\n***  Реализацията на проекта за газопровода „Турски поток“ е реален принос към енергийната сигурност на европейския континент. Много страни искат тръбопровода да стигне до тях, заяви в интервю пред руския телевизионен канал „Россия 1“ прессекретарят на руския президент Дмитрий Песков, предава  ТАСС . \r\n„Това не е популистки подход към енергийната сигурност на Европа ... Това е реален принос към енергийната сигурност, защото след много, много малко време този газ ще тръгне не само към Турция, той няма да подпомага само развитието на турската икономика. Той ще стигне и по-далеч, до европейските потребители“, отбеляза Песков. \r\nМного страни поставят въпроса за пускането на отклонение на този газопровод към своята територия, добави говорителят на Кремъл. „Някои намекват, други поставят въпроса конкретно“, каза той. \r\n***  Президентът на Франция Еманюел Макрон заяви в неделя в Берлин, че Европа трябва да стане по-силна и по-суверенна, за да изпълни дълга си, който е да предотврати хаоса по света, предава  AFP . \r\n„Европа и специално френско-германската двойка, има задължението да не позволи на света да се предаде на хаос и да го насочи по пътя към мира“, заяви Макрон пред германския парламент. „Ето защо Европа трябва да бъде по-силна“. \r\n***  Митинг на Партията на социалистите на Молдова (ПСРМ) в центъра на Кишинев завърши с единогласно приемане на резолюция, в която са включени приоритетите на партията, които тя има намерение да реализира след парламентарните избори, включително създаване на президентска република, членство в Евразийския икономически съюз и решаване на приднестровския проблем, предава кореспондент на  РИА Новости . \r\nХиляди симпатизанти на партията на социалистите и президента на републиката Игор Додон, който е бивш председател на ПСРМ, се събраха в неделя в Кишинев на митинг. Той бе предшестван от протестен марш, в който участниците се движиха в две колони към центъра на столицата с транспаранти: „За неутралитет“, „За безплатно образование“ и „За президента“. \r\n„През последните девет години Молдова загуби време, което ни трябва за дългосрочното ни развитие. Трябва ни друго управление, нужни са ни други приоритети. Днес на площада на Великото национално събрание събрание партията на социалистите обявява десет приоритета, които ние се задължаваме да изпълним в състава на новия парламент на страната“, заяви от трибуната идеологическият секретар на ПСРМ Ион Чебан. \r\nСред приоритетите са: увеличение на размера на средната заплата до 600 евро, а на пенсиите – до 300 евро, понижаване на пенсионната възраст, безплатна медицинска помощ и образование. Предвижда се страната да насочи външната си политика към Русия и да съхрани отношенията си с Европейския съюз. ПСРМ се обявява за запазване на военния неутралитет и закриване на представителствата на НАТО в републиката. Тя иска да върне в училищата предметът „история на Молдова“ и да забрани движението за обединение на републиката с Румъния. \r\nПарламентарните избори в Молдова трябва да се проведат на 24 февруари 2019 година. \r\n***  Министерството на правосъдието на Македония, което е отговорно за превеждането на документите за екстрадиция на бившия македонски премиер Никола Груевски, информира, че искането ще се направи през други правни канали, защото страната няма договор за екстрадиция с Унгария, предава  скопското електронно издание „МКД“ . \r\nГруевски избяга от Македония, след като присъдата му по случая „Тенк“ от две години лишаване от свобода влезе в сила, отбелязва „МКД“, като посочва, че от събота, според някои неофициални информации, той вече е в някоя друга държава. Като възможни дестинации се споменават Турция, Русия, Беларус, Азербайджан... \r\nПравните актове, чрез които се иска екстрадицията на Груевски са Законът за международно правно сътрудничество по наказателни дела, Европейската конвенция за екстрадиция от 1957 година и разпоредбите на Договора между СФР Югославия и Народна република Унгария за правна взаимопомощ от 1968 година. \r\nМакедония няма такова споразумение и с Гърция, но и в случая с избягалите Горан Груйевски и Никола Божковски, които отидоха в Солун, македонските правосъдни органи се позоваха на други правни актове в искането за екстрадиция. \r\n***  Премиерът на Бавария Маркус Зьодер е готов да издигне своята кандидатура за поста председател на Християнсоциалния съюз (ХСС) и да стане приемник на Хорст Зеехофер на тази длъжност, съобщи самият той в неделя в Мюнхен, предава  ТАСС . \r\n„След сериозно обмисляне и по желанието на множество членове на партията, отговорно заявявам, че съм готов да се посветя на партията“, заяви 51-годишният Зьодер. „Обявявам, че ще се кандидатирам за поста председател на ХСС“. \r\nРуската агенция припомня, че изборите за нов лидер на баварските консерватори ще се проведе на извънреден конгрес на ХСС на 19 януари. През тази седмица настоящият председател на партията и министър на вътрешните работи на Германия Хорст Зеехофер потвърди, че се отказва от поста председател на ХСС. \r\nТАСС коментира, че засега фактически няма силни конкуренти на Зьодер. По-рано председателят на Европейската народна партия (ЕНП) и заместник-председател на ХСС Манфред Вебер заяви, че няма да се кандидатира за овакантения пост. \r\n***  Бившият македонски премиер Никола Груевски в влязъл в Албания нелегално през ГКПП „Блато“ на македонско-албанската граница при Дебър, съобщават албански медии, пише  македонският „Фокус“ . \r\nВестник „Дита“ информира, че Груевски е влязъл на албанска територия с негови сигурни хора. След това групата е отишла в Тирана, от където с кола на унгарското посолство бившият премиер е заминал за Черна гора. \r\nАлбанското издание коментира, че самият факт, че Груевски не е имал проблеми на излизане от страната през прохода Хани и Хотит и заради това, че е влязъл нелегално в Албания, а е излязъл от нея с лична карта, говори, че всичко това е реализирано от влиятелни и сигурни негови хора. \r\nЧаст от албанските медии информират, че е възможно да е участвал и самият президент на страната Илир Мета, както и албански бизнесмен с интереси в Македония.", "date": "2018.11.18", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/11/18/2591862/mvr-na-makedoniya-spored-nashata-informatsiya-gruevski-e-v-ungariya.html", "text": "Бившият македонски премиер Никола Груевски продължава да е на територията на Унгария, съобщи Министерството на вътрешните работи на съседната ни страна пред  скопския телевизионен канал „Телма“ .  \r\n„Според информацията, с която разполагаме и разговора с МВР на Унгария, Груевски е в Унгария, където очаква решението на властите за неговата молба за убежище“, са отговорили от вътрешното министерство на въпроса на медията. \r\nПревод и редакция:", "date": "2018.11.18", "title": "МВР на Македония: Според нашата информация Груевски е в Унгария"}
{"url": "http://www.focus-news.net/news/2018/11/18/2591884/sofiya-poveche-ot-tri-chasa-prodalzhava-protestat-v-stolitsata.html", "text": "Повече от три часа продължава протестът в столицата, предаде репортер на  Агенция „Фокус“.  Демонстрацията се провежда под надслов „Смяна на системата“. Част от протестиращите вече се разотидоха, но десетки граждани все още са на пл. „Княз Александър I Батенберг“ и продължават да скандират \"Оставка\".  \r\nМеждувременно за поредна вечер пред Министерския съвет се събраха и майки на деца с увреждания. Те обявиха, че ще продължат протестните си действия до приемането на оставката на Валери Симеонов от Народното събрание.  \r\nДеница КИТАНОВА", "date": "2018.11.18", "title": "София: Повече от три часа продължава протестът в столицата"}
{"url": "http://www.focus-news.net/news/2018/11/18/2591885/a1-on-makedoniya-deputat-ot-nova-demokratsiya-poiska-turskite-sondi-da-badat-potopyavani.html", "text": "Депутатът от основната опозиционна партия „Нова Демокрация“ Янис Андониадис поиска остър отговор от гръцкото Министерство на външните работи на Турция, а дори и потопяване на турски кораби, в случай, че Анкара започне да експлоатира природните ресурси в гръцката Изключителна икономическа зона, предава  македонският портал „А1 Он“ . \r\nВ хода на обсъждане на плановете на Турция за експлоатация на залежите от природен газ в икономическата зона, която Гърция смята за своя, Андониадис поиска Атина да даде категоричен отговор на Анкара. \r\n„Изпратете ясно послание до Турция, че ако продължи с експлоатацията на природния газ в гръцката икономическа зона веднага ще бъдат потопени сондажните кораби „Фатих втори“ и „Барбарос“. Нямате право да отстъпвате и милиметър от суверенните права на страната. Очевидно не схващате, че всеки гръцки политик, който направи това, ще отговаря пред съда, пред историята и пред гръцкия народ“, пише депутатът от „Нова Демокрация“ във въпрос до Министерството на външните работи на Гърция, оглавявано от премиера Алексис Ципрас, какво ще направи ако турска сонда започне да експлоатира газта в гръцката или кипърската икономическа зона. \r\nЧаст от гръцките медии тълкуват позицията и искането на народния представител като призив за война и добавят, че след реакция и интервенция на председателя на депутатската група на „Нова Демокрация“ Андониадис е оттеглил въпроса. \r\nПревод и редакция:", "date": "2018.11.18", "title": "„А1 Он“ (Македония): Депутат от „Нова Демокрация“ поиска турските сонди да бъдат потопявани"}
{"url": "http://www.focus-news.net/news/2018/11/18/2591889/washington-times-cherniyat-piyt-predizvika-sbivaniya-v-niderlandiya.html", "text": "На много места в събота в Нидерландия станаха сбивания между поддръжници и опоненти на помощника на холандската версия на Дядо Коледа, съобщават местните полиция и медии, на фона на все по-изострения дебат около помощника на местния белобрад старец – Черният Пийт, пише  електронното издание на вестник Washington Times . \r\nБелите хора често боядисват лицето си с черна боя и се обличат, за да играят тази роля. Противниците казват, че изобразяването на Черния Пийт насърчават расистките стереотипи. Привържениците защитават помощника на Sinterklaas, белобрадия, облечен в червено вариант на Свети Николай, традиционен детски герой, отбелязва изданието. \r\nИзлъчен по националната телевизия парад за посрещане на „Синтерклаас“ в историческото селце Заандийк, северно от Амстердам, премина мирно, но на демонстрации в цялата страна избухнаха сблъсъци. \r\nПолицията в Ротердам съобщи, че е задържала трима привърженици на Черния Пийт, които се сбили с противниците на помощника на Дядо Коледа, като от там добавиха, че огромното мнозинство от мероприятията са преминали мирно. \r\nМестните органи на реда в северния град Льоварден пък са съобщили, че са „предотвратили сбиване между две групи“. В близкия Грьонинген, полицията е разделила две групи протестиращи, за да предотврати конфронтация. \r\nПравозащитните органи в Хага съобщиха, че части за борба с безредиците са успели да осуетят нападение на симпатизантите на Черния Пийт над протестирещи срещу холандския помощник на Дядо Мраз, като са ескортирали първите до главната ж.п. гара на града. \r\nХоландските медии също така разкриха, че група футболни запалянковци са тормозили малка група демонстранти против Пийт в южния град Айндховен. \r\nПремиерът на страната Марк Руте призова за спокойствие в петък, като заяви: „Мисля, че обществото е съгласно за едно нещо: даваме на децата магията на партито за Синтерклаас“. \r\nИзданието предава още, че лодка, със дядо Коледа на борда, е влязла в пристанището на живописното селище Заандийк в събота, придружавано от десетки Черни Пийтове, като техните лица са били боядисани в различни нюанси – от чисто черни до размазани с тъмни ивици. \r\nХиляди деца, много от които носещи костюми на Черния Пийт, са се наредили по улиците, за да поздравят Синтерклаас и доста от тях са седели на раменете на своите родители, грабейки шепи лакомства, дадени им от Черните Пийтове. \r\nПревод и редакция:", "date": "2018.11.18", "title": "Washington Times: Черният Пийт предизвика сбивания в Нидерландия"}
{"url": "http://www.focus-news.net/news/2018/11/18/2591886/vidin-20-dushi-ot-protestirashtite-uspyaha-da-blokirat-za-okolo-5-minuti-patya-pri-izhoda-na-grada-v-posoka-sofiya.html", "text": "20 души от протестиращите успяха да блокират за около 5 минути пътя при изхода на Видин в посока София, предаде репортер на  Радио „Фокус“ - Видин . Всички изходи на Видин се охраняват от полицията и протестиращите трябваше да се върнат обратно. Само около 20 коли успяха по околовръстния път да стигнат до изхода на града в посока София. Там протестиращите слязоха от автомобилите и преградиха за няколко минути пътя и въпреки краткото време заради натоварения трафик се образува колона от чакащи автомобили и в двете посоки. \r\nАнна ЛОЗАНОВА", "date": "2018.11.18", "title": "Видин: 20 души от протестиращите успяха да блокират за около 5 минути пътя при изхода на града в посока София"}
{"url": "http://www.focus-news.net/news/2018/11/18/2591891/gl-komisar-hristo-terziyski-natsionalna-politsiya-kam-nastoyashtiya-moment-nyama-seriozni-intsidenti-na-protestite-no-ima-zadarzhani-litsa.html", "text": "Към настоящия момент няма сериозни инциденти на протестите, но има задържани лица. Това каза директорът на Главна дирекция „Национална полиция“ гл. комисар Христо Терзийски по време на брифинг, предаде репортер на  Агенция „Фокус“.  \r\n„Към настоящия момент продължават протестите във Велико Търново, Бургас, Каварна. Нямаме сериозни инциденти, не са допуснати сериозни нарушавания на обществения ред. На някои пътни участъци и магистрали бяха допуснати съвсем кратковременни запушвания на пътните артерии, но след преговори с протестиращите те бяха освободени. Най-дълго запушване на пътя беше осъществено в района на ГКПП „Кулата“. След предприемане на съответните полицейски действия, беше освободен пътят“, каза гл. комисар Терзийски.  \r\nПо думите му продължават протестите и към този час, но с много по-нисък интензитет.  \r\n„В цялата страна на протест са излезли 1780 автомобила, около 3500 протестиращи. Към настоящия момент има задържани 4-5 лица. Най-сериозният е в СДВР“, каза още директорът на ГД „Национална полиция.   \r\nНа въпрос дали тази вечер ще бъде блокирана магистрала \"Люлин\", той уточни, че е имало две групи граждани от Перник. „Бяха на пл. „Кн. Александър I Батенберг“ около 50-60 човека, които имат намерение да направят протестни действия в района на пътен възел “Драгичево“, но ние имаме достатъчно сили, така че да не допуснем запушването. В момента е доста сериозен трафикът от провинцията към София“, допълни още гл. комисар Терзийски.", "date": "2018.11.18", "title": "Гл. комисар Христо Терзийски, „Национална полиция“: Към настоящия момент няма сериозни инциденти на протестите, но има задържани лица"}
{"url": "http://www.focus-news.net/news/2018/11/18/2591894/veliko-tarnovo-141-godini-ot-osvoboditelnite-boeve-pri-zlataritsa-shte-badat-otbelyazani-tarzhestveno-v-grada-na-23-noemvri.html", "text": "141 години от освободителните боеве при Златарица ще бъдат отбелязани тържествено в града на 23 ноември. От пресцентъра на Община Златарица съобщиха за  Радио „Фокус“ – Велико Търново , че инициативите ще започнат със заупокойна панихида в двора на църквата „Св. Николай Мирликийски“ за геройски загиналите воини, отдали живота си за свободата на отечеството. Възпоменателно поклонение и поднасяне на венци и цветя ще бъде извършено на паметната плоча в двора на храма, както и пред паметната плоча на генерал Александър Пушкин. Представители на СУ „Св. св. Кирил и Методий“, пенсионерски клуб „Будители“ и читалище „Развитие – 1885“ ще изнесат празнична програма за жителите и гостите на града. Предвидена е и дискусия на тема „Освободителните боеве при Златарица“. \r\nМария НЕДЕВА", "date": "2018.11.18", "title": "Велико Търново: 141 години от освободителните боеве при Златарица ще бъдат отбелязани тържествено в града на 23 ноември"}
{"url": "http://www.focus-news.net/news/2018/11/18/2591890/burgas-protestirashti-sa-blokirali-ednoto-platno-na-patya-pri-izhoda-na-burgas-v-posoka-sofiya-vazniknali-sa-sporove-mezhdu-protestirashti-i-politseyski-sluzhiteli.html", "text": "Група от протестиращи е блокирала движението в едното платно на пътя при изхода на Бургас в посока София, до 5-ти километър, предаде репортер на  Радио „Фокус“ – Бургас . Възникнали са спорове между протестиращи и полицейски служители. На място са дошли и репатриращи автомобили към Община Бургас, които са били започнали приготовления да отстраняват неправилно паркиралите автомобили. Няколко от протестиращите граждани са застанали между своите и полицейските автомобили, за да им противодействат. \r\nМеждувременно, основната група от протестиращи се намира пред кръстовището на Новата поща. Полицейски служители не допускат преминаването на автомобили. Колоната от автомобили на протестиращите е спряла на ул. „Цар Симеон“. Участниците в протеста скандират „Оставка!“ и „Българи юнаци!“ \r\nМария ГЕОРГИЕВА", "date": "2018.11.18", "title": "Бургас: Протестиращи са блокирали едното платно на пътя при изхода на Бургас в посока София, възникнали са спорове между протестиращи и полицейски служители"}
{"url": "http://www.focus-news.net/news/2018/11/18/2591895/komentari-za-balgariya-v-chuzhdite-medii-agentsiya-fokus.html", "text": "Министърът на търговията на Турция Рухсар Пекчан ще бъде на официална визита в София на 18-19 ноември, пише  електронното издание на турския ежедневник Hurryiet , като се позовава на съобщение от ведомството. \r\nПо време на двудневната визита Пекчан ще бъде придружена от делегация от 200 бизнесмени, се казва в изявлението. Тя трябва да се срещне с премиера на България Бойко Борисов, министъра на икономиката Емил Караниколов и министъра на финансите Владислав Горанов. \r\nОсновните теми, които ще се обсъждат, ще са двустранната търговия и инвестиции, строителните услуги, сътрудничеството с трети страни и митнически и транспортни проблеми, се обяснява в съобщението от търговското министерство на Турция. \r\nПекчан и Караниколов също трябва да подпишат споразумение за сътрудничество между инвестиционните служби на двете страни. \r\n„Хюриет“ отбелязва, че България и Турция имат балансирани търговски отношения: миналата година износа на Турция в България е на стойност 2.8 милиарда долара, а в обратна посока той е 2.77 милиарда долара. \r\nПрез първите девет месеца на 2018 година обемът на двустранния обмен надмина 3.8 млрд. долара. \r\nДокато турските компании са инвестирали до момента $2 милиарда в България, българите са направили инвестиции в югоизточната ни съседка на стойност $41 милиона, отбелязва още вестникът. \r\nМеждувременно, турски компании са завършили 36 проекта в България на стойност $1.5 милиарда. \r\n*** Гръцките пенсионери могат да живеят със своите пенсии само в България – най-бедната страна в Европейския съюз, пише  . \r\nКакто отбелязва изданието, през последните години гръцката диаспора в България се увеличава. При това огромното мнозинство от преселващите се са възрастни хора. Значителното преобладаване на старците се обяснява много лесно, според „Експерт“, пенсиите в Гърция са намалявани толкова много пъти (не по-малко от 20! – бел. „Експерт“) през последните години и те са станали толкова малки, че да живееш с тях в Гърция е много много трудно. Едва ли не единственото място, където възрастните елини могат да живеят с тези пари, които им плаща правителството на социалистите, начело с Алексис Ципрас, е България, посочва авторът на материала, като уточнява, че съгласно официалните данни, нашата страна е с най-нисък стандарт на живот в Европейския съюз. \r\n„Експерт“ дава за пример 75-годишен жител на Солун на име Георгиос, който отказва да назове фамилията си заради опасения да не си навлече неприятности от страна на данъчната служба на Гърция. След смъртта на съпругата си преди пет години той дава апартамента в родния си град под наем и заминава да живее в София, където пенсията от 800 евро му позволява да живее, по неговите собствени думи, цитирани от списанието, като цар. Живеейки в България, добавя автора, Георгиос дори може да си позволи от време на време да пътува. \r\nСпоред „Експерт“ в потока възрастни гърци към България няма нищо удивително, защото съгласно данните на Eurostat цената на живота в Гърция през 2017 година е два пъти по-висока от тази в България. Например, според тези данни, бензинът в София струва 0,3 евро за литър, а в Атина – 0,42. Билетът за метрото в българската столица струва 0,8 евро, а в гръцката – 1,4. Месечната такса за интернет в България е два пъти по-ниска от тази в Гърция. Списъкът с продуктите, стоките и услугите, които в България струват много по-евтино, отколкото в Гърция, може да бъде продължен безкрайно дълго, отбелязва изданието. \r\n„Като цяло – споделя Георгиос – животът тук (в България) е с 30% по-евтин, отколкото в Гърция. При това ако решите да живеете в София, Пловдив или Бургас. В малките градове и селските местности всичко е много по-евтино“. \r\nСписанието отбелязва, че в тази тенденция от Гърция да си заминават старите хора, за да доживяват своето време в по-бедни страни има зла ирония. Работата е в това, според автора, че Гърция и до сега е една от малкото европейски страни, в която с удоволствие идват пенсионери от други страни. Не е трудно човек да отгатне, смята изданието, че става въпрос за богати западни страни, където възрастните хора получават достойни пенсии. \r\n„Междувременно, още е рано за гръцките пенсионери да се отпускат. Алексис Ципрас, поне на думи, прави всичко възможно, ако не да отмени поредното орязване на пенсиите, то поне да го отсрочи, но, най-вероятно, неговите усилия ще бъдат напразни и гръцките пенсионери през следващата година отново ще трябва да хванат калкулаторите и да смятат, от какво още могат да икономисат, за да преживеят с пенсиите си“, пише „Експерт“. \r\n***  Вицепремиерът на България си подаде оставката, след като негово спорно изказване за борци за правата на инвалидите предизвика протести, отбелязва телевизионният канал  Euronews . \r\nВалери Сименонов заяви, че те са „група кресливи жени“, които „спекулират с уж болните си деца... за да постигнат чисто материалистични цели“, отбелязва медията, като уточнява, че Симеонов, лидер на съюз, който е младши партньор в дясноцентристкото правителство на България, си подаде оставката в петък. \r\n„Подавам оставката си след продължителната медийна кампания срещу мен“, цитира думите на Симеонов телевизията. „Тази кампания вреди на рейтинга на правителството и властта и се превръща в препятствие за нормалната му работа. Това е нещо, което не мога да си позволя“. \r\n„Не става въпрос само за мен, или партията, на която съм лидер, а за управляващото правителство, което аз си мисля, че е изключително успешно“. \r\nМинистър-председателят на Българя Бойко Борисов прие оставката на Симеонов, отбелязва още Euronews, като посочва, че се очаква партията на Симеонов да продължи да подкрепя правителството. \r\nОпозицията и етническата турска ДПС също бяха поискали оставката на бившия вицепремиер и бойкотираха заседанията на парламента, посочва телевизията. \r\nБългария, най-бедната държава-членка в Европейския съюз, е изправена пред новипротести през почивните дни заради по-високите цени на горивата и увеличаването на данъците за по-старите, по-замърсяващи автомобили, въпреки че политически анализатори твърдят, че е малко вероятно те да свалят правителството на Борисов, коментира авторитетната европейска медия.", "date": "2018.11.18", "title": "Коментари за България в чуждите медии ( Агенция „Фокус“ )"}
{"url": "http://www.focus-news.net/news/2018/11/18/2591896/gd-granichna-politsiya-na-gkpp-kulata-gkpp-kapitan-andreevo-gkpp-dunav-most-ruse-i-gkpp-dunav-most-vidin-trafikat-e-intenziven-na-izhod-za-tovarni-avtomobili.html", "text": "На ГКПП \"Кулата\" на българо-гръцката, ГКПП \"Капитан Андреево\" на българо-турската, ГКПП \"Дунав мост-Русе\" и ГКПП \"Дунав мост-Видин\" на българо-румънската граница трафикът е интензивен на изход за товарни автомобили. Това съобщиха от пресцентъра на  Главна дирекция (ГД) \"Гранична полиция\" . \r\nНа българо-сръбската и българо-македонската граница трафикът е нормален на всички контролно-пропускателни пунктове.", "date": "2018.11.18", "title": "ГД \"Гранична полиция\": На ГКПП \"Кулата\", ГКПП \"Капитан Андреево\", ГКПП \"Дунав мост-Русе\" и ГКПП \"Дунав мост-Видин\" трафикът е интензивен на изход за товарни автомобили"}
{"url": "http://www.focus-news.net/news/2018/11/18/2591888/kyustendil-vapreki-loshoto-vreme-okolo-20-dushi-se-vklyuchiha-v-protestno-shestvie-v-grada.html", "text": "Въпреки лошото време около 20 души от Кюстендил се включиха в протестно шествие в Кюстендил, предаде репортер на  Радио „Фокус” – Кюстендил . За трета поредна вечер протестиращите се събраха на Гаровия площад в града, откъдето започна пешеходното шествие. То премина по предварително утвърден маршрут – булевард „Българи”, площад „Велбъжд” , улиците „Демокрация” и „Цар Освободител”. Крайната точка беше квартал „Въртешево”. Протестиращите носеха транспарант с надпис „Искаме по-добър живот”, както и български знамена. По време на шествието хората скандираха: „Българи юнаци”. През цялото време протестът беше съпровождан от полицаи, а на кръстовищата движението беше регулирано, до преминаване на шествието.  \r\nДнешният ден беше последната от датите в полученото разрешение за протест. Хората обмислят вариант да се присъединят и към протестиращите в столицата. \r\nВенцеслав ИЛЧЕВ", "date": "2018.11.18", "title": "Кюстендил: Въпреки лошото време около 20 души се включиха в протестно шествие в града"}
{"url": "http://www.focus-news.net/news/2018/11/18/2591897/predstoyashti-sabitiya-v-stranata-za-19-noemvri-agentsiya-fokus.html", "text": "***   \r\nОт 9.00 часа в зала 6 на Националния дворец на културата ще се проведе среща на омбудсманите от балканските страни, организирана от Мая Манолова.  \r\n***   \r\nВ 10.00 часа в конферентната зала на Министерството на здравеопазването (ет. 4) министър Кирил Ананиев и изпълнителният директор на „СОФИЯ ФРАНС АУТО“ АД Стоян Желев ще подпишат два договора за доставка на медицински превозни средства (линейки) с необходимото оборудване, във връзка с реализацията на голям инвестиционен проект за модернизация на спешната медицинска помощ.  \r\n***   \r\nОт 10.00 часа в Централен военен клуб – София ще се проведе Конференция на тема „Ценности и образование“. Министърът на образованието и науката Красимир Вълчев ще участва в обсъжданията заедно с  представители на синдикатите, депутати, университетски преподаватели и учители. В 12.30 часа в Парк-хотел „Москва“ министърът ще участва и в работна среща с представителите на центровете за специална образователна подкрепа (ЦСОП). \r\n***   \r\nОт 14.15 часа в к. к. „Боровец“, в хотел Самоков, министър Николина Ангелкова ще проведе работна среща във връзка с готовността за зимния сезон. \r\n***   \r\nОт 09.00 часа 9 състав на Специализирания наказателен съд ще гледа делото срещу Дамян Д.  и Стефан П. за организиране и ръководене на престъпна група.  \r\n***   \r\nОт 10.00 часа 7 състав на Специализирания наказателен съд ще гледа делото срещу Кирил Т., Милен В. Виктор Б. и др. за организиране и ръководене на организирана престъпна група.  \r\n***   \r\nОт 10.00 часа 14 състав на Специализирания наказателен съд ще гледа делото срещу Димитър М., Ивайло М., Александър Д. и др. за образуване и ръководене на организирана престъпна група.  \r\n***   \r\nОт 10.00 часа 18 състав на Специализирания наказателен съд ще гледа делото срещу Руси Д., Стоян Д., Красен Н. и др. образуване и ръководене на организирана престъпна група.  \r\n***   \r\nОт 10.00 часа 17 състав на СГС ще гледа делото срещу Кръстин К. (прокурор в Районна прокуратура Казанлък по чл. 289 НК).  \r\n***   \r\nОт 10.30 часа 10 състав на Специализирания наказателен съд ще гледа делото срещу Андрей З., Исам Н., Салем С. и др. за организиране и ръководене на организирана престъпна група.  \r\n***   \r\nОт 11.00 часа в сградата на Центъра за източни езици и култури на Софийския университет „Св. Климент Охридски” (бул. „Тодор Александров“ № 7 9 ) ще бъде открит новият фонетичен кабинет, дарен на специалност „Иранистика” при катедра „Класически Изток” от посолството на ИР Иран в София. \r\n***   \r\nОт 11.00 часа започва делото във ВАС по жалбата на Съюза на международните превозвачи (СМП) срещу Министерското постановление за промяна в Наредбата за продуктовите такси. \r\n***   \r\nОт 12.00 часа ще се състои церемония по откриване на спортен подлез при Министерството на младежта и спорта \r\n***   \r\nОт 12.00 часа на импровизираната сцена при изхода на подлеза към Княжеска градина ще се състои откриването на Спортния подлез. \r\n*** \r\nОт 13.00 часа в Националния пресклуб на БТА ще се проведе пресконференция, на която ще бъдат представени резултатите от европейския проект „Живот за царския орел“ (Life for safe grid)“, осъществен от Електроразпределение Юг и БДЗП. \r\n***   \r\nОт 13.30 часа 18 състав на Специализирания наказателен съд ще гледа делото срещу Красимир К., Славчо А. и Галина А. за организиране и ръководене на организирана престъпна група.  \r\n***   \r\nОт 14.00 часа  в „Новотел София“ ще се проведе дискусионен форум на тема „Нови тенденции в разбирането на атопичния дерматит“. \r\n***   \r\nОт 16.00 часа в „Музейко“, ул. „Проф. Боян Каменов“ 3, ГБИТК ще връчи призовете на най-добрите енергийни скаути. \r\n***   \r\nОт 14.00 часа 9 състав на Специализирания наказателен съд ще гледа делото срещу Ради М., Павлин С. и Илияна П.  за длъжностно присвояване.  \r\n***   \r\nОт 19.00 часа в Литературен клуб „Перото“ ще бъде представена книгата „Легенди и следи от сефарадски Букурещ“. \r\n***   \r\nОт 19.30 часа в зала 1 на НДК с концерта „Моят път – любов“ Йорданка Христова ще отбележи своите 55 години на сцената. \r\n***   \r\nОт 13.00 часа в училище „Никола Вапцаров” ще се състои представянето на филма „Да помним”. \r\n***   \r\nОт 17.30 часа в Градската библиотека „Паисий Хилендарски“ в Асеновград ще бъде представена книгата на доц. д-р Пламен Славов „Историческа традиция и съвременни реалии на православното подвижничество и поклонничество от Русия в Света гора (XVIII-XXI в.)”. \r\n***   \r\nОт 12.30 часа в кабинет № 106 в Общината кметът на Благоевград д-р Атанас Камбитов ще даде пресконференция по актуални теми за града.  \r\n***   \r\nОт 17.00 часа в Регионален исторически музей – Благоевград ще бъде представена книга, посветена на историята на село Горно Хърсово и храм „Св. Спас“. \r\n*** \r\nОт 18.30 часа пред паркинга на Лидл се организира шествие срещу високите цени на горивата и социалните несправедливости в България.  \r\n***   \r\nОт 09.00 до 11.00 часа в клуба на ПП ГЕРБ, ул. „Г. Бенковски” №1, народният представител от Таня Петрова ще има приемен ден.  \r\n***  \r\nОт 10.00 часа в пресклуба на БТА ще се състои пресконференция на Валентин Деневски на тема „Участието на Велико Търново в инициативите, свързани с „Пловдив – културна столица 2019”.  \r\n***   \r\nОт 11.00 часа в зала „Елена“ в хотел „Меридиан Болярски“, зам.-министърът на труда и социалната политика Зорница Русинова ще открие информационен ден по процедура „Социално включване в общността\" на Оперативна програма „Развитие на човешките ресурси\". В 12.00 часа зам.-министър Зорница Русинова ще посети ЦНСТ І за младежи с увреждания. \r\n***  \r\nОт 11.30 часа в пресклуба на БТА ще се състои пресконференция на Сдружение „Младежи за развитие на Лясковец”, съвместно с партньорски организации от Естония, Румъния, Полша, Португалия, Чехия, Италия и Испания, те ще представят проект за противодействие на езика на омразата.  \r\n***  \r\nОт 13.30 часа в зала 500 на Областна администрация – Велико Търново ще се състои среща с Н. Пр. посланика на Република Австрия Андреа Вике по повод организираната инициатива „Денят на Австрия във Велико Търново“. \r\n***   \r\nОт 19.00 часа в Младежкия център ще се играе спектакълът „Идеалните непознати“.  \r\n*** \r\nОт 18.00 часа в читалище „Братство” ще се състои концерт „С обичта на Олга Борисова“, посветен на Деня на християнското семейство. \r\n*** \r\nВ 09.00 часа в зала 1 на Апелативния съд ще се проведе заседание по делото, образувано по жалба на подсъдимата В.Д. срещу постановената от Окръжен съд – Пловдив присъда от 3 години лишаване от свобода и глоба от 14 280 лева.  \r\n*** \r\nВ 09.00 часа в зала 1 на Окръжния съд ще се проведе заседание по делото срещу бившия началник на Районното полицейско управление в Асеновград Димчо Темелков.  \r\n*** \r\nВ 10.00 часа в зала 10 на Окръжния съд ще се проведе заседание по делото срещу Иван Т., обвинен в разпространение на високорискови наркотични вещества.  \r\n*** \r\nВ 13.30 часа е зала 10 на Окръжния съд ще се проведе заседание по делото срещу Благой Н., обвинен в причиняване на смърт по непредпазливост при управление на моторно превозно средство.  \r\n*** \r\nОт 16.30 часа в сградата на Военния клуб в Русе ще бъдат отличени участниците в областния ученически конкурс на тема „Снимките разказват – спомени от войните за национално обединение 1885 – 1918 г.”. \r\n***   \r\nОт 16.00 часа ще се проведе заседание на Общински съвет – Смолян. \r\n***   \r\nОт 09.30 часа в НЧ „Св. Климент Охридски 1858“ официално ще бъдат открити Климентови дни – ще се състои ритуално запалване на огъня и издигане на флага на „Дните на възхвала на Св. Климент, архиепископ Охридски“. \r\nОт 10.00 часа ще се открие ретроизложба на възпитаници на ШИИ „Зографче“, с ръководител Пеньо Радев. Ще бъде представена изложба на книги от библиотеката „От и за Климент Охридски“ \r\n*** \r\nОт 12.00 часа в Регионалния пресклуб на БТА ще се състои пресконференция на Демократична България Стара Загора – Магдалена Овчарова (Да България), Румен Димитров (ДСБ), Искра Стайкова (Да България) Димитър Чорбаджиев (ДСБ). Те ще коментират темите за цените на горивата, данъка МПС и ремонтите. \r\n***   \r\nОт 19.00 часа в Драматичен театър ще се играе постановката „За сушата и сватбите“ по Елин Пелин.  \r\n*** \r\nОт 10.30 часа в заседателна зала 311 на Община Стражица ще се проведе информационна среща на тема „Възможности за финансиране от Европейските структурни и инвестиционни фондове (ЕСИФ)“. \r\n***   \r\nОт 14.00 часа в зала 203 на общината ще се проведе Консултативен съвет.  \r\n***   \r\nОт 14.00 часа в Областна администрация-Ямбол ще се състои откриване на изложба с репродукции от творбата на епичния поет Лудовико Ариосто.", "date": "2018.11.18", "title": "Предстоящи събития в страната за 19 ноември (Агенция „Фокус“)"}
{"url": "http://www.focus-news.net/news/2018/11/18/2591898/zhivko-todorov-kmet-na-stara-zagora-i-chlen-na-ik-na-gerb-radev-e-obedinitel-na-opozitsiyata-i-nasochva-obshtestvenoto-nedovolstvo-sreshtu-pravitelstvoto.html", "text": "Радев е обединител на опозицията и насочва общественото недоволство срещу правителството. Това заяви Живко Тодоров, кмет на Стара Загора, член на Изпълнителната комисия (ИК) на ГЕРБ, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\nЖивко Тодоров заяви позиции по следните теми: Крадено ли е по пътищата, както твърдят от БСП?; Премиерът и ГЕРБ говорят ли истината?; Бави ли Борисов топката с Валери Симонов?; Какви мерки се приемат срещу поведението на Волен Сидеров? \r\nБеновска покани кмета на Стара Загора Живко Тодоров в студиото. Той обясни, че е пътувал 4 часа по магистралата към София и предупреди хората да внимават заради хлъзгавите пътни настилки, които вече се обработват за зимния сезон. Беновска вметна, че магистралата, може би, е хлъзгава, заради протестите и попита събеседника си дали образувалите се тапи са заради протестите. Кметът на Стара Загора сподели, че според него това е типичното за последния деня преди новата седмицата и в последните години наблюдава засилване на трафика по магистралата. „Много ли е окрадена тази магистрала?“, попита Беновска с уточнението, че цитира БСП, които по инициатива на Елена Йончева са подали сигнал до АПИ, че много е крадено по пътищата. Тодоров коментира, че всички са изисквали от подалия оставка вицепремиер Симеонов да спазва езика и по същия начин е редно всички политици, независимо от коя партия са, да имат подходящ език и да спазват общоприетите норми, а не политиката да се превръща в „замеряне с компромати, със сензации, които се търсят изкуствено и целият интернет е залят с фалшиви новини, които се бълват буквално всяка минута и ако помислят, че отговорността е тяхна за това, което се случва в обществото – мисля, че ще бъде по-добре“. Кметът на Стара Загора призова всеки политик, който иска да докаже нещо, да се обърне към органите на реда, да подаде сигнал и да се установи има ли нередности, или не, а не да се раздават присъди от трибуната на Народното събрание или в Кулоарите. Беновска подкрепи идеята на Тодоров за чист език и го попита дали ГЕРБ казват цялата истина. Отговорът на члена на ИК на ГЕРБ бе, че зависи кой говори, тъй като има всякакви хора – такива, които говорят директно и такива, които се уповават на клишетата. Тодоров уточни, че говори за политиците като цяло, но Беновска помоли по-конкретно да се говори за високите етажи на ГЕРБ. Тодоров бе категоричен, че премиерът Борисов говори винаги истината. Беновска веднага го попита смята ли, че напоследък Борисов е много отстъпчив. „Един политик трябва да е мъдър и понякога да може да дава крачка назад“, подчерта Тодоров и обясни, че само човек, който не е достатъчно мъдър или не оценява правилно ситуацията, би твърдял, че винаги е прав. Той изрази одобрението си към способността на премиера да загърби собственото си его в ситуации, които го изискват. Беновска спомена, че Борисов е спортист и би следвало да има добър инстинкт кога „да бави топката“ и кога „да стреля във вратата“. „не беше ли твърде отстъпчив и не забави ли твърде дълго топката с Валери Симеонов?“, попита водещата. Тодоров отговори, че Борисов решава много бързо въпросите в собствената си партия и още при създаването на ГЕРБ е поставил правилото, че който сгреши - си отива веднага. Кметът на Стара Загора обясни, че всеки си „носи оставката в джоба във всеки един момент“, което означава, че в политиката никой няма запазено място и постът, който заема - не е вечен. Тодоров обясни, че коалицията има партии извън ГЕРБ и няма как да взима крайни решителни действия. Беновска веднага го прекъсна и подчерта, че Борисов е начело на коалицията и цитира „успехът е общ, но провалът е личен“ и коментира, че Валери Симеонов, както много други политици, ще отиде в историята по правилото „така преминава световната слава“, но премиерът няма така бързо да изчезне в историята. „Сега се учим на коалиционна политика. В България думата „коалиция“ дълго време се считаше за мръсна дума или ако не е мръсна дума, то винаги е свързана с някакви договорки“, отговори Тодоров. Беновска попита дали не са се научили от горчивия опит с капризите на Реформаторския блок, които компрометираха предишната коалиция и принудиха Борисов да си подаде за втори път оставката. Кметът на Стара Загора обясни, че премиерът винаги търси допирните точки, позитивното и градивното и най-вече какво може да се направи с общите усилия. „Няма мнозинство в Парламента, но хората са поставили ГЕРБ на първо място и като първа партия тя трябва да носи отговорността да движи държавата напред, затова заедно с останалите партии, с които се формира мнозинство – се търсят именно тези допирни точки, които да изведат държавата напред и ГЕРБ и Патриорите няма да могат да изпълнят на 100 процента програмите, които са обещали на изборите, защото те нямат мнозинството да прокарат това, което искат, но те ще изпълнят онези допирни точки и важното е те да са повече. Затова се налага премиерът да е отстъпчив в тези моменти, за да може да направи повече за държавата. Ако всеки започне да се бие в гърдите и да смята, че само той е прав – нищо няма да направи“, каза Тодоров, но беше прекъснат от Беновска, която отбеляза, че гостът ѝ започва да говори с клишета. Тя го попита като член на ИК на ГЕРБ доколко е информиран за някои от действията на министър-председателя и дали знае каква среща се провежда в момента. Тодоров отговори, че премиерът не е длъжен да дава отчет и затова не знае на каква среща е сега. „А, ако се среща с Волен Сидеров?“, попита Беновска. Тодоров обясни, че ако се срещат, то е защото има причина да го правят. Беновска попита събеседника си дали знае какво решение и кой ще го вземе за поведението на Волен Сидеров, което допълнително нагнетява създалата се ситуация с искането му за оставката и на другия вицепремиер Красимир Каракачанов. Тодоров обясни, че няма как министър-председателят Бойко Борисов да носи отговорност за поведението на другия коалиционен партньор и от какви мотиви е ръководено. Беновска уточни, че Борисов се опитва да „укроти вдъхновението“ на Сидеров и да разбере, дори удовлетвори, неговите претенции. Кметът на Стара Загора отново подчерта, че всеки счита себе си за прав. Беновска веднага добави, че историята определя кой е прав и попита до каква степен ИК е уведомена за действията на премиера Борисов. „Винаги, когато е имало важни въпроси, сме се събирали и сме давали своето становище. Не винаги сме били на едно мнение, но накрая излизаме единни – казваме и държим на това, което сме решили. Така трябва да бъде“, каза Тодоров. „Какво трябва да бъде, ако Ви попитат, решението по отношение на…не искам да го класифицирам, поведението на един от коалиционните партньори – политикът Волен Сидеров? Правомерно ли е подобно поведение? Валери Симеонов си подаде оставката, макар и с голямо закъснение, Волен Сидеров вероятно има други представи за коалицията и политиката, тръгва да говори без да съгласува своето говорене нито с министър-председателя, нито с другия си коалиционен партньор Каракачанов“, попита водещата на политическото предаване „Беновска пита“. Живко Тодоров подчерта, че това не е правилно и в коалицията трябва да има коалиционна политика – всичко трябва да се изговаря вътре и чак след това да става достояние на хората. „Мога ли да го нарека коалиционна култура и политическа култура? Не е ли редно да му се каже – на Сидеров – първо, говори помежду ни, за да решим въпроса и ако не го решим, тогава ходи по медиите“, попита Беновска. Тодоров се съгласи с определението на Беновска, която отново го попита какво би било решението на ИК за поведението на Сидеров. Тодоров отговори, че няма как те да взимат решение за поведението на един политик, защото не са народен съд, но може да се организира среща от ръководството и да се обсъдят всички въпроси, а диалог ще има, докогато е възможен. „Докога е дедлайнът (крайният срок, б.а.) – докато се разклати съвсем коалицията и всички камъни се хвърлят по Борисов ли?“, попита Беновска. Тодоров изрази одобрението си към сегашната позиция на премиера, защото според него той се опитва да намери синхрона на всяка цена. „Каква би била „всяката“ цена на Волен Сидеров?“, попита политическият журналист. „Надявам се да не се стига до крайности – да се разпадне коалицията“, отговори Тодоров. Беновска го прекъсна и обясни, че Сидеров най-вероятно ще иска да получи нещо, за да не се разпадне. Тодоров изрази мнението си, че освен политически въпроси се поставят и лични отношения, които няма как да бъдат решени от премиера, а трябва да се изчистят от коалиционните партньори.  Ще просъществува ли коалицията?; Радев предводител ли е на опозицията?; Иво Христов – говорител на Радев или президент на България?; Радев – президент на БСП или президент на България? \r\nБеновска попита дали тази коалиция ще просъществува при положение, че Сидеров иска оставката на Каракачанов, а Симеонов казва, че „борбата продължава“. Кметът на Стара Загора подчерта, че коалицията се е явила на избори и следователно хората трябва да ѝ дадат оценка, а не той или премиерът. Беновска подчерта, че именно заради тези проблеми може да се наложи на Борисов да подаде за трети път оставка и да падне правителството. Тодоров изрази мнението си, че поведението на ГЕРБ е отговорно, защото предсрочни избори биха създали хаос в държавата. „При положение, че има икономически растеж, при положение, че в момента вървят всички европейски програми, които трябва да бъдат довършени в следващите месеци, ако всичко това се събори – ще бъде зле за държавата и това го разбират всички, включително и опозицията, но те като опозиция винаги трябва да търсят как да саботират управлението“, подчерта кметът на Стара Загора. \r\n„Президентът Радев предводител ли е на опозицията?“, попита Беновска и цитира думите на държавния глава, че е готов да изслуша лидера на ГЕРБ по въпроси за корупцията, икономиката, икономическия растеж, но след моменталното съгласие на Борисов от Солун, говорителят на президента Иво Христов е излязъл с обяснение, че няма покана за такава среща. Тодоров сподели негативното си впечатление, че президентът Радев е взел страна. Беновска директно го попита дали президентът сега е взел страна или още в началото на мандата си е имал определена позиция. Кметът на Стара Загора отбеляза, че президентът сега откровено е заел анти-правителствена позиция, с която се опитва да покаже, че е на страната на народа. „Само че в народа, освен че има недоволни, има и доволни, има и хора, които подкрепят това правителство и президентът, според мен, е недопустимо да заема позиция, която да разделя хората и да определя политическите партии като достъпни и достойни и такива, които са недостъпни и недостойни, защото това лъхаше от изказването“, подчерта Живко Тодоров и уточни, че Радев не е казвал такова нещо, а е обяснил, че управлението в момента символизира това. Водещата на политическото предаване попита събеседника си дали Иво Христов, който, може би, е сценарист на речите на Радев, е президент на държавата и кой или кои, всъщност, са президентите на България. Кметът на Стара Загора каза, че не иска да изпада в подробности, защото няма да е коректно, тъй като не познава вътрешните отношения. Беновска припомни, че Христов днес е излязъл, за да дообясни какво е искал да каже президентът и какво ще се случва между държавния глава и министър-председателя. Тодоров коментира, че всеки може да обяснява какво друг човек е твърдял и е добре президентът да бъде попитан дали Иво Христов е оторизиран да говори от негово име и дали споделят една и съща позиция. „Според мен един президент трябва да назовава проблемите, трябва да дава решения, защото това е част от целия процес – не само да се критикуваме и да не разделя политическите партии на наши и ваши“, подчерта кметът на Стара Загора. Той вметна, че премиерът много правилно е попитал защо се е изслушала едната партия, представяйки визия за България и в същото време не е била поканен самият той. Беновска обясни, че дори е било съобщено, че няма как премиерът да бъде там. Тодоров определи това като изземане на позиция. „Доколко тази позиция, която взима президента, обслужва ролята и интересите на опозицията? Това засилва ли опозицията, която се раздира от доста вътрешни противоречия след кървавото писмо на 50-те от видните социалисти?“, попита Беновска. „Той играе ролята на обединител на опозицията – опитва се да канализира общественото недоволство в някаква посока.“, категоричен бе Тодоров. „Брокер на Корнелия Нинова ли се явява?“, попита Беновска. Тодоров се съгласи с другото предложение на Беновска, а именно „закрилник“ на лидера на БСП. Според него причината е, че правителство на Нинова би му било по на сърце, защото все пак партията столетница го е издигнала на изборите. „Ясно е принадлежността на президента – откъде излиза, въпросът е като стане президент – как ще се държи. Когато той се държи като човекът, излязъл от партия БСП, ще виждаме именно това“, каза Тодоров. „Порочно ли е да си излязъл от БСП?“, попита водещата. „Не е порочно, въпросът е, когато представляваш президентската институция – дали ще представляваш всички, включително и тези, които гласуват за ГЕРБ“, заключи Тодоров. „Какво ще препоръчате като член на ИК на ГЕРБ на президента?“, попита в края на разговора водещата. Тодоров уточни, че като български гражданин смята, че президентът трябва да представлява всички избиратели, включително и тези, които не са гласували за него, БПС, ДПС, ГЕРБ, Реформатори, Патриоти – трябва да изразява всички техни мнения, притеснения и ако има препоръки към правителството – те да се правят по такъв начин, че да не бъдат в услуга на опозицията, иначе е заемане на страна. Беновска благодари на своя събеседник за участието и му пожела лек път обратно към Стара Загора. \r\nТака завърши разговорът между Живко Тодоров и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 18 ноември 2018 г.", "date": "2018.11.18", "title": "Живко Тодоров, кмет на Стара Загора и член на ИК на ГЕРБ: Радев е обединител на опозицията и насочва общественото недоволство срещу правителството"}
{"url": "http://www.focus-news.net/news/2018/11/18/2591900/milena-markovska-gradska-biblioteka-paisiy-hilendarski-asenovgrad-bibliotekite-sa-osnovno-myasto-za-samoobrazovanie-na-horata-koito-imat-zhelanie-da-se-razvivat.html", "text": "Библиотеките са основно място за самообразование на хората, които имат желание да вървят напред и да се развиват. Това каза за  Радио „Фокус“ – Пловдив  директорът на Градската библиотека „Паисий Хилендарски“ в Асеновград. Тя посочи, че библиотеките са спътник на човека през целия му живот. „Библиотеките имат огромна роля в развитието на обществото. В Европа и по света те изпълняват различни функции от тези, които са изпълнявали в миналото. Те предоставят достъп до знания, информация и формират култура“, коментира Марковска.  \r\nДиректорът на Градската библиотека „Паисий Хилендарски“ в Асеновград обясни, че Законът за обществените библиотеки гласи, че от Министерството на културата се финансират Националната библиотека, регионалните и читалищните библиотеки в България. „Единствено градските или обществени библиотеки, които са 17 в България, се финансират изцяло от общините. Идеята на този тип библиотеки е те всъщност да се развиват като едни професионални институции. Това, че една библиотеката е градска или общинска, дава едно по-високо ниво на нейното развитие и на услугите, които предлага.  Поемайки финансирането на библиотеките си, общините са осъзнали тази важна необходимост да предлагат на своята общност и на гражданите едно по-високо ниво и качество на библиотечните услуги“, каза още Милена Марковска. \r\nТони МИХАЙЛОВ", "date": "2018.11.18", "title": "Милена Марковска, Градска библиотека „Паисий Хилендарски“-Асеновград: Библиотеките са основно място за самообразование на хората, които имат желание да се развиват"}
{"url": "http://www.focus-news.net/news/2018/11/18/2591887/veliko-tarnovo-protestirashti-se-sabraha-v-rayona-na-vazlovo-krastovishte-v-grada.html", "text": "Протестиращи отново се събраха във Велико Търново, в района на възлово кръстовище в града, предаде репортер на  Радио „Фокус“ – Велико Търново . Сборен пункт отново бе паркингът на хранителен магазин в района на кръговото кръстовище на главен път София – Варна. По данни от Общината за конкретните протестни действия няма издадено разрешение. Засега протестът е мирен и няма блокирани пътища. Голяма част от участниците в него не са от областта. На мястото има служители на полицията и жандармерията. „Фокус“  припомня, че протестното мотошествие, което бе планирано за днес, и за което имаше  разрешение, бе отменено. \r\nМария НЕДЕВА", "date": "2018.11.18", "title": "Велико Търново: Протестиращи се събраха в района на възлово кръстовище в града"}
{"url": "http://www.focus-news.net/news/2018/11/18/2591893/st-komisar-ivaylo-ivanov-zaradi-driftirane-po-vreme-na-protesta-e-zadarzhan-20-godishen-mladezh-obrazuvano-e-barzo-politseysko-proizvodstvo-za-huliganstvo.html", "text": "Заради дрифтиране по време на протеста е задържан 20-годишен младеж, образувано е бързо полицейско производство за хулиганство. Това каза директорът на СДВР ст. комисар Ивайло Иванов по време на брифинг, предаде репортер на  Агенция „Фокус“.   Ст. комисар Иванов уточни, че лице с автомобил е извършило действия, които не са били съгласувани предварително. \"Той дрифтираше по улицата. Създаде пряка предпоставка за ПТП, имаше опасност да бъдат наранени случайно граждани и полицаи, които участваха в протеста. Той веднага беше задържан, след действията. Лицето е 98-ти набор, младо момче, криминално проявен. Образувано е бързо полицейско производство за хулиганство\", обясни ст. комисар Иванов. \r\nНа въпрос дали са установени алкохол и наркотици в кръвта му, той отговори: „Няма наркотици, няма алкохол, отдаваме го на адреналина и младостта му“.", "date": "2018.11.18", "title": "Ст. комисар Ивайло Иванов: Заради дрифтиране по време на протеста е задържан 20-годишен младеж, образувано е бързо полицейско производство за хулиганство"}
{"url": "http://www.focus-news.net/news/2018/11/18/2591901/tass-otkradnata-predi-shest-godini-kartina-na-pikaso-e-namerena-v-rumaniya.html", "text": "Картината „Главата на арлекин“ на Пабло Пикасо (1881 – 1973), открадната преди шест години от Ротердамската художествена галерия „Кюнхстал“, е намерена в Румъния, съобщи в неделя пресслужбата на румънското Управление за борба с организираната престъпност и тероризма, предава  ТАСС . \r\n„Прокурорите разследват обстоятелствата, при които в събота вечерта в района на Тулча е намерена картината на Пикасо, на стойност около 800 хиляди евро“, се казва в заявлението на ведомството. \r\nОтбелязва се, че картината е намерена от двама граждани на Нидерландия. В събота те са я доставили в холандското посолство в Букурещ. В момента се установява дали платното е оригинално. \r\nТАСС припомня, че картината е открадната на 16 октомври 2012 година заедно със седем други платна, сред които работи на Клод Моне (1840 – 1926), Пол Гоген (1848 – 1903) и Анри Матис (1869 – 1954). Общата стойност на откраднатите произведения, според оценките на експертите, е от 100 до 200 милиона евро. \r\nПрез януари 2013 година по делото за кражбата на картината са арестувани трима румънски граждани. Майката на един от обвиняемите Олга Догару първоначално признава, че е изгорила картините в своята печка у дома, за да се отърве от уликите. По-късно жената се отказва от своите показания. Нито едно от платната не беше намерено до сега. \r\nПревод и редакция:", "date": "2018.11.18", "title": "ТАСС: Открадната преди шест години картина на Пикасо е намерена в Румъния"}
{"url": "http://www.focus-news.net/news/2018/11/18/2591904/premierat-na-polsha-rusiya-shte-nahlue-v-ukrayna-sled-puskaneto-na-severen-potok-2.html", "text": "Премиерът на Полша Матеуш Моравиецки заяви, че Русия може да започне настъпление в Украйна след пускането в експлоатация на газопровода „Северен поток 2“, предава  РИА Новости . \r\nПо думите на полския министър-председател, „ескалацията на агресията“ по отношение на Киев може да последва, когато украинската газопреносна система престане да играе за Москва „толкова важна роля“. \r\n„Знам позицията на немското правителство, че това е бизнес-проект. Но на изток от Одер никой не вярва в това“, цитира думите на Моравиецки агенция РАР. \r\nСпоред мнението на полския премиер, „Нищо няма да спре Русия да тръгне срещу Киев“. Той обърна внимание, че руската страна влага получените от продажбата на природен газ в Европа средства в модернизация на армията си. \r\n„Вие ще бъдете удивени от това, кого ще цитирам сега, но Ленин веднъж казал, че капиталистите са толкова алчни, че „ни продават дори въжето, на което ще ги обесим““, добави премиерът. \r\nПреди това, отбелязва РИА Новости, бе съобщено, че САЩ и Украйна са се договорили да работят съвместно срещу „Северен поток 2“. \r\nПревод и редакция:", "date": "2018.11.18", "title": "Премиерът на Полша: Русия ще нахлуе в Украйна след пускането на „Северен поток 2“"}
{"url": "http://www.focus-news.net/news/2018/11/18/2591899/the-new-york-times-otgovornikat-za-sauditska-arabiya-na-beliya-dom-podade-ostavka.html", "text": "Кирстен Фонтенроуз, високопоставен служител в Белия Дом, отговорен за политиката на САЩ спрямо Саудитска Арабия, е подала оставка в петък, пише  американското издание The Hill . \r\nДиректорът за региона на Персийския залив в Съвета за национална сигурност на САЩ Фонтенроуз натискаше за строго наказание на саудитското правителство във връзка със случая „Хашоги“, отбелязва вестникът, като отбелязва, че тя е била в Рияд, където е обсъждала серията от санкции, които САЩ наложиха на тези, които смятат за виновни за убийството на журналиста дисидент Джамал Хашоги. \r\nСпоред информацията на NYT, Фонтенроуз е настоявала да се наложат санкции и на един от най-доверените съветници на саудитския престолонаследник Мохамед бин Салман – Сауд ал Кахтани, което в крайна сметка се е случило. Така остава неясно защо тя напуска администрацията, посочва изданието. \r\nДва неназовани източника са казали пред NYT, че Фонтенроуз е имала спор с висшестоящите си в Съвета по национална сигурност, а от там са отказали да коментират случая. \r\nВестникът отбелязва също и че се твърди за съществуването на доклад на ЦРУ, в който се стига до заключение, че принц Мохамед е поръчителят на убийството на Хашоги, но президентът Доналд Тръмп каза, че този доклад е „предварителен“. По неговите думи във вторник администрацията ще излезе с цялостния доклад по случая. \r\nПревод и редакция:", "date": "2018.11.18", "title": "The New York Times: Отговорникът за Саудитска Арабия на Белия Дом подаде оставка"}
{"url": "http://www.focus-news.net/news/2018/11/18/2591903/sofiya-zatrudneno-e-dvizhenieto-v-rayona-na-37-km-na-patya-petrohan-sofiya-zaradi-avariral-avtomobil.html", "text": "Затруднено е движението в района на 37 км на пътя Петрохан-София заради аварирал автомобил. Това съобщи за  Агенция „Фокус“  говорителят на  Областната дирекция на МВР София  Мариола Маркова. При инцидента няма пострадали, но полицейски служители на място регулират трафика.", "date": "2018.11.18", "title": "София: Затруднено е движението в района на 37 км на пътя Петрохан-София заради аварирал автомобил"}
{"url": "http://www.focus-news.net/news/2018/11/18/2591902/prof-zhorzheta-nazarska-istorik-raboti-se-po-pisaneto-na-istoriya-na-parvata-sofiyska-devicheska-gimnaziya.html", "text": "Работи се по писането на история на Първата софийска девическа гимназия. Това каза историкът проф. Жоржета Назърска в интервю за  Агенция „Фокус“  по повод създаването на Първата софийска девическа гимназия на 18 ноември 1879 г. По думите й развитието на училището е подвластно на различни реформи, които се провеждат в рамките на девическото образование. „Тук ми се иска да отбележа изрично, законът, който инициира министър Константин Величков, изравняващ статута на девическите гимназии със статута на мъжките. Дотогава дипломите от девическите гимназии не са били признавани, това е възпрепятствало професионалната реализация на жените. Развитието е свързано с доста разширените възможности, особено през първата половина на 20 век, до образователни институции и до пазара на труда. От двукласна гимназия при своето създаване, Първа девическа гимназия става пълно седмокласна гимназия през 1900 г. От Педагогическа през 80-те години на 19 век, тя постепенно привлича към себе си и надстроява профили по педагогика, и също общообразователен профил, който готви бъдещи студентки за висшите училища. Изключително гъвкав модел, който дава възможност на всяка една от девойките да избира едно свое поприще. В следващите години държавата е тази, която всъщност диктува накъде ще върви гимназията“, каза проф. Назърска. Тя разказа и за историята на сградата на училището.  „Сградата на ул. „Цар Шишман“ 28 е последната на гимназията. Тя идва да замести едни частни къщи в центъра на града, които отначало се изкупуват от изселници турци. В края на века тя ползва здания на мястото на сегашната Телефонна палата между улиците „Алабин“ и „Леге“. Даже казват, че са пътували до квартал „Ючбунар“, който се намира в момента на мястото на Зона Б -  5. Тази мобилност и този доста неустановен статут е ликвидиран в края на 20-те години, когато започва да се строи голямата сграда на специално отпуснат парцел на символно централно, градско пространство до църквата „Св. Седмочисленици“. Неин проектант е арх. Мара Захариева, също възпитанички на гимназията и една от първите жени архитекти в страната“, обясни проф. Назърска. По думите й, за да я проектира, тя събира водещи европейски образци и всъщност 1932 г. сградата респектира със своята архитектура: специализирани помещения, класни стаи, кабинети, салони за танци и физкултура, актова зала, лекарски кабинет. „Това е нещото, което винаги се появява в спомените на възпитаничките. Една сграда, която създава респект, сграда, която подчертава тежестта на институцията с картини по коридорите, тежки килими, завеси и изрядна чистота. Доста характерен и може би символичен е щриха, който си спомнят и учителките и ученичките от есента на 1944 г. Те заварват любимото си училище бомбардирано, с разрушено източно крило. Пълно с мръсотия, с изпочупени мебели и окрадена библиотека и някои от кабинетите. Това става по времето на евакуацията, когато училището от специализирана сграда, се превръща в щаб на противопожарната охрана и за кратко дори побира още две гимназии в своите етажи“, допълни още историкът.  \r\nДеница КИТАНОВА Пълния текст на интервюто четете по-късно в „Мнение”", "date": "2018.11.18", "title": "Проф. Жоржета Назърска, историк: Работи се по писането на история на Първата софийска девическа гимназия"}
{"url": "http://www.focus-news.net/news/2018/11/18/2591907/vratsa-obshtinsko-predpriyatie-bks-pochistva-patni-arterii-v-grada-vav-vrazka-sas-zapochnalite-valezhi-ot-snyag.html", "text": "Във връзка със започналите валежи от сняг, екипи на Общинско предприятие „БКС“ обработват улици във Враца. Това съобщиха от пресцентъра на  Община Враца . В 17.00 часа е направена подложка от техническа сол на главните пътни артерии във Враца. \r\nКъм момента специализирана техника на предприятието почиства пътни участъци, като дейностите ще продължат през цялата нощ. \r\nОт Националния институт по метеорология и хидрология към БАН е обявен жълт код за област Враца за валежи от сняг. Снежната покривка на места ще достигне до 10 см.", "date": "2018.11.18", "title": "Враца: Общинско предприятие „БКС“ почиства пътни артерии в града, във връзка със започналите валежи от сняг"}
{"url": "http://www.focus-news.net/news/2018/11/18/2591892/press-24-makedoniya-mvr-ima-predpolozheniya-za-eventualni-sauchastnitsi-v-byagstvoto-na-gruevski.html", "text": "Полицията и прокуратурата имат информация за действията и евентуалните съучастници в организирането на бягството на бившия премиер на Македония Никола Груевски. От Министерството на вътрешните работи са заявили пред местна телевизия, че в координация с прокуратурата в момента се предприемат действия за проверка на предположенията, но повече подробности не могат да бъдат съобщени, тъй като цялата разследване все още е в ход, предава  скопското електронно издание Press 24 . \r\nОт МВР казват, че в полицията има разследване, за да се провери възможното участие на полицейски служители: \r\n\"Отделът за вътрешен контрол, криминални разследвания и професионални стандарти в МВР извърши незабавни проверки, събра необходимите уведомления и инспектира служебната документация в Отделаза граждански работи, Отдела за гранични работи и миграция, Отдела за международно полицейско сътрудничество, Отдела за защита на определени личности и съоръжения, катедра \"Оперативна техники\" и сектор \"Вътрешни работи\" Скопие. Докладът ще бъде представен на Специализираната прокуратура, за да бъдат предприети допълнителни мерки\", заявиха от МВР. \r\nПревод и редакция:", "date": "2018.11.18", "title": "Press 24 (Македония): МВР има предположения за евентуални съучастници в бягството на Груевски"}
{"url": "http://www.focus-news.net/news/2018/11/18/2591911/pazardzhik-kitayska-delegatsiya-be-na-poseshtenie-v-grada.html", "text": "На посещение в Пазарджик пристигна делегация от община Сюенчън, провинция Ахуей, съобщиха от  общинската администрация . Това е втората среща между представители на двете местни власти, която цели да засили сътрудничеството в сферата на бизнеса. Намирането на инвестиции и чуждестранни партньори бяха основните теми на разговорите между двете страни, а освен на среща в Община Пазарджик, китайската делегация посети и две предприятия в града. Секретарят на Община Пазарджик – Румен Кожухаров подписа и писмо за намерение за икономическо сътрудничество между Пазарджик и Сюенчън. Водач на китайската делегация бе Тиан Яншен – заместник-кмет на Сюенчън, заедно с директорите на ключовите инвестиционни дирекции.", "date": "2018.11.18", "title": "Пазарджик: Китайска делегация бе на посещение в града"}
{"url": "http://www.focus-news.net/news/2018/11/18/2591908/kardzhali-ogranicheno-e-dvizhenieto-na-tezhkotovarni-mps-nad-12-t-po-pat-iii-865-ardino-kardzhali-poradi-katastrofa.html", "text": "Ограничено е движението на тежкотоварни МПС над 12 т по път III-865 Ардино – Кърджали, поради пътнотранспортно произшествие. Това съобщиха от пресцентъра на  Агенция \"Пътна инфраструктура\".   Движението се регулира от \"Пътна полиция\".", "date": "2018.11.18", "title": "Кърджали: Ограничено е движението на тежкотоварни МПС над 12 т по път III-865 Ардино – Кърджали, поради катастрофа"}
{"url": "http://www.focus-news.net/news/2018/11/18/2591910/vecher-makedoniya-provezhda-se-protest-pred-parlamenta-na-makedoniya-tazi-vecher.html", "text": "Провежда се протест пред Парламента на Македония тази вечер, организиран от движението \"# Бойкот на  конституционни промени\", пише скопското електронно издание  “Вечер“ . \r\nИсканията на движението \"# Бойкотирам\"  включват трайна защита на името на Македония, спешно и безусловно спиране на процеса на конституционни промени, при спазване на националното и международното публично право, разпускане на, както казват, делегитимизираното събрание и свикване на предсрочни парламентарни избори и едностранно отмяна на Споразумението от Преспа. \r\nДвижението  \"# Бойкотирам\" обяви, че протестът, организиран в  социалните мрежи е непартиен, обществен и ненасилствен. Те призоваха всички участници да се въздържат от провокации, обиди и вандализъм. Организиран е транспорт  от няколко града в страната.  Юлиян Марков", "date": "2018.11.18", "title": "„Вечер“ (Македония): Провежда се протест пред Парламента на Македония тази вечер"}
{"url": "http://www.focus-news.net/news/2018/11/18/2591909/makfaks-zapochna-protest-pred-makedonskiya-parlament-protiv-promenite-v-konstitutsiyata.html", "text": "Започна протест пред македонския парламент против промените в конституцията, предава македонската агенция  Макфакс . \r\nПротестът пред парламента срещу конституционните промени и промяна на името започна с македонския химн в изпълнение на Игор Дурловски, който е обвинен за проникване в парламента на 27 април. След химна публиката аплодира  организаторите на протестите \"За единна Македония\". \r\n\"Няма да повтаряме 27 април, няма да бъдем жертви на предателство, а невинни жертви с политически мотивирани дела да са в затворите. Законодателите да приемат нашите искания срещу конституционните промени \", заявиха участниците в началото на протеста. \r\nНа протеста присъстват членове на няколко асоциации, сред които \"Християнско братство\" и партия \"Единствена Македония\". Организаторът на протеста е Тодор Петров от Световния македонски конгрес, а сред ораторите е отец Ивица. \r\nПрисъстващите пред Парламента скандират: \"Оставка\" и с лазер на сградата на парламента изписват: \"Оставка\" и \"Предателство\". \r\nТе настояват за  \"спешно и безусловно спиране на процеса на конституционни промени, едностранно юридическо анулиране на Преспанския договор, който беше ясно отхвърлен от народа на референдум, стриктно спазване на националното и международното публично право, трайна защита на името на държавата и разпускане на делегитимизираното Събрание и насрочване на извънредни парламентарни избори \".  Юлиян Марков", "date": "2018.11.18", "title": "Макфакс: Започна протест пред македонския парламент против промените в конституцията"}
{"url": "http://www.focus-news.net/news/2018/11/18/2591906/burgas-priklyuchi-protestat-sreshtu-visokite-tseni-na-gorivata-v-grada.html", "text": "Приключи днешният протест срещу високите цени на горивата в Бургас, предаде репортер на  Радио „Фокус“ – Бургас . Протестиращите възнамеряват отново да изразят  недоволството си и в утрешния ден (19 ноември) – в 18.30 часа пред сградата на Община Бургас. \r\nМария ГЕОРГИЕВА", "date": "2018.11.18", "title": "Бургас: Приключи протестът срещу високите цени на горивата в града"}
{"url": "http://www.focus-news.net/news/2018/11/18/2591905/", "text": "Стотици български градини, протестиращи срещу лошите условия за живот, блокираха за известно време водещите до турските ГКПП пътищата, предаде информационната агенция Ихляс хабер ажансъ (ИХА). Същевременно в страната продължават и протестните действия против увеличенията на цените на горивата. Днес в близо 15 градове недоволните и отчаяните от скъпотията поискаха и оставката на правителството. Протестиращите блокираха международните пътища, включително и магистралите, водещи до турските ГКПП Капъкуле (Капитан Андреево) и Хамзабейли (Лесово) – и двете в провинция Одрин. Силите за сигурност не дадоха разрешение за затваряне на магистралите и на места имаше сблъсъци с протестиращите. Недоволните блокираха и водещите до Гърция пътища, а след намесата на полицията, конвои от техните автомобили обикаляха но централните части на градовете. \r\nМеждувременно в края на седмицата лидерът на НФСБ и вицепремиер Валери Симеонов подаде оставка,  с цел туширане на напрежението, но дори и това не беше достатъчно и не успя да спре мащабността на протестите.  \r\nПолитическите анализатори в страната посочват, че започналите като протест срещу цените на горивата действия, прераснали в искане на оставка на правителството; всъщност са  насочени към бедността в страната. Обръща се внимание, че България е с най-ниските минимални работни заплати сред всички страни-членки на ЕС, посочва още ИХА.  Георги Димов", "date": "2018.11.18", "title": "ИХА: Протестиращите в България  затвориха пътищата към границата с Турция"}
{"url": "http://www.focus-news.net/news/2018/11/18/2591916/sofiya-verizhna-katastrofa-mezhdu-7-avtomobila-e-stanala-v-rayona-na-selo-sarantsi-po-parvonachalna-informatsiya-ima-postradali.html", "text": "Около 18.00 часа е подаден сигнал за верижна катастрофа между 7 автомобила в района на село Саранци. Това съобщиха от пресцентъра на  МВР . По първоначална информация има пострадали. На мястото са се отзовали полицейски и медицински екипи. Движението се отклонява през Горна Малина.", "date": "2018.11.18", "title": "София: Верижна катастрофа между 7 автомобила е станала в района на село Саранци, по първоначална информация има пострадали"}
{"url": "http://www.focus-news.net/news/2018/11/18/2591912/kardzhali-tir-e-avariral-na-patya-kardzhali-ardino.html", "text": "ТИР е аварирал на пътя Кърджали – Ардино. Това съобщиха за  Агенция „Фокус“  от  ОДМВР – Кърджали.   Сигналът е получен в 20.00 часа. Изпратени са екипи за изтеглянето на тежкотоварното превозно средство.  \r\nДеница КИТАНОВА", "date": "2018.11.18", "title": "Кърджали: ТИР е аварирал на пътя Кърджали - Ардино"}
{"url": "http://www.focus-news.net/news/2018/11/18/2591914/plovdiv-kmetat-na-obshtina-karlovo-d-r-emil-kabaivanov-provede-iznesena-priemna-v-selo-pevtsite.html", "text": "Кметът на община Карлово д-р Емил Кабаиванов проведе изнесена приемна в село Певците. Това съобщиха за  Радио „Фокус“- Пловдив  от  Общината . На приемната присъства също секретарят на община Карлово Стефан Стефанов, специалисти от общинска администрация, както и кметът на селото Богдан Богданов. Въпросите, които поставиха жителите, бяха свързани с изграждането на канализационна мрежа, облагородяване на гробищния парк и реконструкция на пътната мрежа в селото.  Д-р Кабаиванов пое личен ангажимент за доставянето на нужни консумативи за пенсионерския клуб в село Певците.", "date": "2018.11.18", "title": "Пловдив: Кметът на община Карлово д-р Емил Кабаиванов проведе изнесена приемна в село Певците"}
{"url": "http://www.focus-news.net/news/2018/11/18/2591915/nimh-utre-predi-obyad-ot-yugozapad-valezhite-shte-otslabvat-i-do-vecherta-i-shte-sprat-nay-kasno-privecher-v-severoiztochna-balgariya.html", "text": "През нощта валежите ще продължат и в много райони ще са значителни. В западната половина на страната ще са предимно от сняг, на места там ще се образува снежна покривка, в източната ще са от дъжд. Това съобщи за  Агенция \"Фокус\"  Евгения Егова, дежурен синоптик в  Националния институт по метеорология и хидрология  (НИМХ) към Българската академия на науките (БАН). В сутрешните часове в централните райони на Северна България е възможно да се образуват поледици. Още преди обяд от югозапад валежите ще отслабват и до вечерта и ще спрат, най-късно, привечер - в Североизточна България. Вятърът ще е умерен, в Източна България до силен; през нощта ще е с източна компонента,  утре ще се ориентира от северозапад. Минималните температури ще са между между минус 1° и 4°, в Източна България до 12°. Максималните температури в крайните югозападни райони, Горнотракийската низина и по Черноморието ще са между 9° и 14° , в останалата част на страната - предимно между 1° и 6°. \r\nПо Черноморието ще бъде облачно с валежи от дъжд, на много места - значителни. До вечерта валежите ще отслабнат и спрат. Вятърът ще е умерен до силен; до сутринта ще е с източна компонента, по-късно през деня ще се ориентира от северозапад. Максималните температури ще са между 13°-15°, близки до температурата на морската вода. През нощта вълнението на морето ще е 4 бала, през деня ще отслабва. \r\nНад планините до сутринта ще бъде облачно, на много места с валежи от сняг, под 1700-1800 метра – от дъжд. Още преди обяд от запад валежите ще спират, облачността ще се разкъсва и намалява, най-късно в планините в Източна България. Вятърът ще е силен до бурен, но през деня ще се ориентира от югозапад и ще отслабва. Температурите още ще се повишат и максималната на височина 1200 метра ще е около 5°, на 2000 метра – около минус 1°. \r\nПрез нощта с преминаването на средиземноморския циклон налягането още ще се понижи и ще е по-ниско от средното, но през деня ще започне повишение и вечерта вече ще е по-високо от нормалното. \r\nВъв вторник сутринта ще е студено, но през деня вятърът ще се ориентира от югоизток, ще се усили и температурите ще се повишат – максималните ще бъдат между 5° и 10°, в Горнотракийската низина и източните райони до 14-16°. Само в северозападните райони, където ще се задържи снежна покривка, а югоизточният вятър ще е слаб, ще остане с температури близки до 0°. Още сутринта в югозападните райони ще завали дъжд, до вечерта валежите ще обхванат по-голямата част от страната, а през нощта срещу сряда ще се усилят. В сряда в повечето райони ще вали дъжд, валежите ще са значителни по количества, а на места в Южна България ще са придружени с гръмотевици. Сняг ще превалява на отделни места в Северозападна България, а по-късно през деня и в Предбалкана. Вятърът ще се ориентира от изток-североизток, ще се усили и отново ще нахлуе студен въздух. През нощта срещу четвъртък в Северна и по високите котловинни полета на Западна ще вали сняг, в Южна – дъжд. В четвъртък валежите ще отслабнат, до вечерта ще спрат, вятърът ще отслабне.", "date": "2018.11.18", "title": "НИМХ: Утре преди обяд от югозапад валежите ще отслабват и до вечерта и ще спрат, най-късно, привечер - в Североизточна България"}
{"url": "http://www.focus-news.net/news/2018/11/18/2591913/tacc-v-balgariya-se-provedoha-masovi-protesti-protiv-visokite-tseni.html", "text": "В България се проведоха масови протести против високите цени. Протестиращите успяха да блокират частично ключовите магистрали и пътища на страната, предава  TACC . \r\nПродължиха масовите протести в България за втора поредна неделя. \r\nКакто съобщава кореспондентът на TAСС, демонстрациите срещу високите цени на горивата, предстоящото увеличение на цената за застраховката „Гражданска отговорност“, увеличаването на размера на транспортния данък върху старите автомобили и искането за оставка на правителството през деня се провеждаха в десетки градове в страната. Въпреки засиленото присъствие на  полиция и жандармерия, протестиращите успяха частично да блокират ключови магистрали и пътища в страната, граничните контролно-пропускателни пунктове на границата с Гърция и Турция. \r\nВ София заради няколко протеста, движението в централната част на града бе блокирано в продължение на няколко часа. Според пресслужбата на Министерството на вътрешните работи на страната \"протести се провеждат без сериозни нарушения на обществения ред\". Общо над 2000 служители на полицията и жандармерията, включително 1000 в българската столица, участваха в поддържането на реда.  Юлиян Марков", "date": "2018.11.18", "title": "TACC: В България се проведоха масови протести против високите цени"}
{"url": "http://www.focus-news.net/news/2018/11/18/2591918/plyus-info-makedoniya-nyakolko-hilyadi-grazhdani-protestirat-za-zapazvane-na-konstitutsionnoto-ime.html", "text": "Няколко хиляди граждани протестират пред парламента за запазване на конституционното име, пише скопското електронно издание  “Плюс Инфо“   \r\n\"Да запазим идеологията\", \"Борбата продължава\", \"Македония е вечна\" са само част от посланията на изказващите се пред множеството. Гражданите пеят патриотични песни като \"Едно име имаме\" и викат „Македония, Македония!“. \r\n- Добър вечер Македония, ние не сме тук и не сме само ние. Напразно ще ни преброяват на този протест, навсякъде сме по всички континенти с една мисъл „Не даваме Македония!“. Причиниха ни болка, но ще отговарят и няма да им простим. Посегнаха на мекедонизма, на правата на човека, на душата!\" - заяви Сълза Гърчева – лидер на партията „Глас за Македония“. Тя добави, че парламентът ще се разпусне с добро или по друг начин и призова за всенародна съпротива. \r\nПротестът започна с македонската химн в изпълнение на Игор Дурловски, който е обвинен за проникване в парламента на 27 април. След химна, присъстващите аплодираха  организаторите на протеста \"За единна Македония\"  Юлиян Марков", "date": "2018.11.18", "title": "„Плюс Инфо“ (Македония): Няколко хиляди граждани протестират за запазване на конституционното име"}
{"url": "http://www.focus-news.net/news/2018/11/18/2591935/vazstanoveno-e-dvizhenieto-na-tezhkotovarni-mps-nad-12-tona-mezhdu-ardino-i-kardzhali.html", "text": "Възстановено е движението на тежкотоварни МПС над 12 тона по път III-865 Ардино - Кърджали.Това съобщиха от пресцентъра на Агенция \"Пътна инфраструктура\" (АПИ).", "date": "2018.11.18", "title": "Възстановено е движението на тежкотоварни МПС над 12 тона между Ардино и Кърджали"}
{"url": "http://www.focus-news.net/news/2018/11/18/2591937/sport-aleksandar-zverev-pobedi-novak-dzhokovich-i-nasledi-titlata-ot-grigor-dimitrov.html", "text": "Александър Зверев спечели най-голямата титла в кариерата си, след като в решителния мач на финалите в Лондон победи световния № 1 Новак Джокович с 6:4, 6:3. Зверев, който е първият германец на финала от времето на Борис Бекер през 1996 година насам, стана най-младият шампион на заключителния турнир след Джокович през 2008 година в Шанхай. Германецът, на 21 години и шест месеца, е само с месец по-стар, отколкото бе Джокович преди 10 години, когато стана шампион в турнира. \r\nСветовният №1 можеше да стане първият шампион на заключителната надпревара без загубен сет от Иван Лендъл през 1986 година насам, като и да стане най-възрастния шампион – 31 години и 5 месеца. Преди  финала срещу Зверев, Новак нямаше загубен сервис гейм през седмицата и бе в серия от 14 поредни успеха срещу играчи от „Топ 10“.", "date": "2018.11.18", "title": "Спорт: Александър Зверев победи Новак Джокович и наследи титлата от Григор Димитров"}
{"url": "http://www.focus-news.net/news/2018/11/18/2591934/makfaks-protestat-v-skopie-zavarshi.html", "text": "След почти два часа протестът пред парламента срещу промяна на конституционното име завърши., предава  “Макфакс“ . \r\nЗа малко е избегнат инцидент между организаторите - движението „# Бойкотирам конституционни промени“  и част от присъстващите на протеста, които се опитваха да се качат на сцената и да се обърнат към присъстващите. \r\nПредставители и лидери на „Християнско братство“ и „Единствена Македония“, сред които Янко Бачев, Жарко Гроздановски и Драган Угриновски както и Страшко Олумчев -  председателят на Общомакедонския национален съвет искаха да държат реч, но органите на реда и част от организаторите не позволиха. Те няколко пъти се опитаха да пробият през множеството, но не им е било позволено, а по време на обръщението на Тодор Петров от Световния македонски конгрес, актрисата Арна Шияк, Сълза Гърчева и Любчо Палевски постоянно са подхвърляли обидни коментари и обвинения, особено по адрес на Тодор Петров като един от основните организатори, които предизвикаха разделение на протестиращите тази вечер, предава Макфакс. \r\n\"Ние искаме само една минута, за да кажем истината, но тези тук са предатели, и докато има суета и предатели македонския народ ще бъде разделен. Можем да превземем трибуната, но няма да го направим \", казаха от „Християнско братство“. \r\nВ разбъркването  пред трибуната са били притиснати фоторепортери и оператори.  Юлиян Марков", "date": "2018.11.18", "title": "Макфакс: Протестът в Скопие завърши"}
{"url": "http://www.focus-news.net/news/2018/11/18/2591936/tass-makedoniya-nikoga-nyama-da-bade-severna.html", "text": "„Македония никога няма да бъде Северна“ (Macedonia never North!) Macedonia never North!) беше мотото на организирания протест в Скопие срещу промяната на конституционното име на страната, предава  TACC . \r\nВ неделя вечерта няколко хиляди души от различни райони на Македония участваха в масов протест срещу изменението на конституцията на страната. Както съобщава кореспондентът на ТАСС от македонската столица, протестиращите с плакати и флагове на Македония, под звуците на народна музика, са се събрали пред сградата на парламента, независимо от неблагоприятните климатични условия. \r\n\"Сред исканията, които представихме на правителството, са: спиране на процеса на промяна на конституцията, отмяна на Преспанското споразумение между Македония и Гърция, зачитане на вътрешното и международното право, защита на държавното име на Република Македония, разпускане на парламента и назначаване на извънредни парламентарни избори\", заявиха организаторите от движението „Бойкотирам\". \r\nОрганизаторите са издигнали трибуна пред сградата на парламента, на заден план на която с големи  букви е било изписано  \"Македония никога Северна!“ на английски. На фасадата на сградата на македонския парламента са прожектирани с лазер различни надписи, включително с неприлично съдържание, предава ТАСС.  Юлиян Марков", "date": "2018.11.18", "title": "ТАСС: „Македония никога няма да бъде Северна“"}
{"url": "http://www.focus-news.net/news/2018/11/18/2591938/afp-za-poreden-den-ima-sblasatsi-vav-frantsiya-zaradi-tsenite-na-gorivata.html", "text": "За пореден ден има сблъсъци във Франция заради цените на горивата, предава  AFP . \r\nДнешните сблъсъци по време на  протестите на \"жълтите жилетки\" срещу повишаване на  цените на горивата във Франция доведоха до още ранени в неделя. Някои демонстранти обещаха да продължат действията си през следващите дни. \r\nЖурналисти на агенцията  от цяла Франция съобщаваха, че протестите изглежда са по-ограничени от събота, когато са участвали близо 300 000 души, но отново имаше сблъсъци с полицията - а на места и с шофьорите. \r\nПолицията е издирвала шофьор, който е преминал през блокада на протестиращи в Сен-Куентин, североизточна Франция, ранявайки сериозно един от участниците в протеста. \r\nПолицията използва сълзотворен газ, за да разпръсне около хиляда протестиращи в близост до северния град Каен, след вандализъм срещу пътна камера и изгарянето на дървени палети. \r\nПротестиращите, наречени \"жълти жилетки\" , заради светлоотразителните жилетки,  които носят, блокираха кръстовищата, главните магистрали и пътни артерии в събота, за да изразят недоволството си  относно увеличените данъци върху горивата и свиващата се покупателна способност при президента Емануел Макрон. \r\nВътрешният министър Кристоф Кастанер съобщи, че през пътвото денонощие на протестите е загинал един човек, а 409 са ранени, между които 14 - сериозно. От силите на реда са ранени 28 души. \r\nФренската група за търговия на дребно „Ошан“ съобщи за инциденти в около 20 търговски центъра, в които има техни хипермаркети.  Юлиян Марков", "date": "2018.11.18", "title": "AFP: За пореден ден има сблъсъци във Франция заради цените на горивата"}
{"url": "http://www.focus-news.net/news/2018/11/18/2591917/protesti-blokiraha-stranata-obzoriii.html", "text": "За пореден ден в много градове на страната се проведоха протести и автошествия в израз на недоволство от високите данъци и цени на горивата, ниските доходи, в подкрепа на майките на деца с увреждания и с искания за смяна на системата. Заради организираните пътни блокади в ключови участъци се образуваха задръствания и колони, а полицейското присъствие бе изключително засилено.  \r\nБлизо четири часа продължи протестът под надслов „Смяна на системата“ в  София.  За това време стотици протестиращи граждани организираха шествия, с които блокираха булевардите „Цар Освободител“, „Александър Дондуков“, ул. „Г. С. Раковски“ и пл. „Орлов мост“. Началната  и крайната точка на протеста бе пл. „Александър Батенберг“, където протестиращите граждани изразиха недоволството с декларации, изпълнение на химна Република България и скандирания „Оствка“, „Мафия“ и „Смяна на системата“. Протестното шествие премина и покрай сградата на Министерски съвет, където спря за кратко и също огласи столицата с призиви за оставка на правителството и смяна на политическата система в страната. Протестът премина спокойно при засилено полицейско присъствие. На брифинг след демонстрациите директорът на СДВР ст. комисар Ивайло Иванов и директорът на Главна дирекция „Национална полиция“ гл. комисар Христо Терзийски обясниха, че протестните действия в столицата, както и в цялата страна са преминали без сериозни нарушения на обществения ред, но въпреки това има няколко задържани лица. По данни на полицията в протестите в цялата страна са взели участие близо 3 500 души и 1750 автомобила. С охраната им са били ангажирани 3000 полицейски служители.  \r\nВ  Пловдив  въпреки влошената метеорологична обстановка, над 150 души протестираха срещу социалната несправедливост в страната. Протестиращите се събраха на паркинг до хипермаркет на бул. „България“ рано сутринта, а малко по-късно 50 автомобила с протестиращи тръгнаха къмПазарджик. След като групите от двата града се събраха, те потеглиха към София, за да се включат в протестите там. Протестиращите, които останаха в Пловдив тръгнаха на протестно шествие из града. Около 100 автомобила преминаха по булевардите „България“, „Васил Априлов“, „Шести септември“, „Източен“,  „Христо Ботев“ и се насочиха към кръговото на Централна гара. По обяд, след като участниците в протестното шествие оставиха колите си в пространството около ул. „Иван Вазов“ със съдействието на полицията, те се насочиха към сградата на Община Пловдив, за да продължат да изразяват недоволството си.  В продължение на час и половина протестиращите развяваха българския трибагреник пред Общината с викове „Оставка!“, „Убийци!“ и „Мафия“. Събралите се граждани, към които се присъединиха и около 30 души от Пазарджик,  хвърляха жълти стотинки, с което искаха да покажат за какво работят. Протестните действия в Пловдив срещу социалната несправедливост в страната преминаха мирно и без напрежение под съпровода на патриотични песни. По главните градски булеварди се образуваха периодични задръствания, но служителите на реда предприеха всички възможни действия, за да облекчат трафика и да осигурят безопасността на участниците в движението. \r\nБез инциденти и нарушаване на обществения ред и правилата за движение по пътищата, преминаха протестите срещу високите цени на горивата и социалната несправедливост в   Пазарджик, Велинград и Панагюрище.  В областния град Пазарджик се събраха около 200 автомобила от Пазарджик и Пловдив. Протестиращите се разделиха на две групи. Едната тръгна по АМ „Тракия“ в посока София. Към нея се присъединиха и около 50 автомобила от Пловдив. Другата група автомобили тръгна по стария път от Пазарджик към Пловдив. Там те се включиха в пловдивското шествие. Протестиращите бяха съпровождани от полицейски автомобили, а участниците бяха предупредени да не нарушават правилата за движение и да не затрудняват трафика по АМ „Тракия“. Около 50 автомобила се включиха в протеста  във Велинград. Към автошествието в града се присъединиха и  автомобили и от съседни селища – село Дорково и град Костандово. На територията на Велинград по време на протеста са съставени пет акта за неизпълнение на полицейско разпореждане и неправомерно затваряне на пътен участък, съобщиха от пресцентъра на МВР.  Без инциденти премина протестът срещу високите цени на горивата в Панагюрище. Над 50 автомобила преминаха по различни улици в средногорския град с развети знамена и включени клаксони. Част от участниците в шествието спряха на една от бензиностанциите в града и заредиха гориво за дребни суми като по този начин изразиха недоволството си от високите цени на горивата. По време на днешния протест се включиха повече хора, за разлика от протеста в събота, на който излязоха само около 30 души. \r\nБлизо три часа след началото протестът във  Варна  приключи в началната си точка - на кръстовището пред сградата на Общината. В края на шествието протестиращите се разбраха да излязат отново на улицата и утре в 18.30 часа с искане за оставка на цялото правителство. Протестът започна в 14.00 часа, като близо стотина души тръгнаха на пешеходно шествие по бул. \"Мария Луиза\". То беше предвождано от десетина протестиращи с автомобили. След това множеството премина последователно от Катедралата, по бул. \"Владислав Варненчик\" до двата големи търговски центъра преди изхода на града и обратно към центъра по бул. \"Сливница\". Протестиращите, чиито брой достигна до 200 души, изминаха цялото разстояние под музикален съпровод с патриотична и фолклорна тематика, както и с шлагери от 60-те и 70-те години на миналия век. Тъй като броят на протестиращите бе по-малък от предходните дни, до затваряне на двете платна за движение в повечето случаи не се налагаше. По време на шествието не се стигна до прояви на гражданско неподчинение или спречквания. Протестиращите скандираха \"Сърце, душа за Бългаия\", \"Мафия\" и \"Оставка\" и настояваха за смяна на политическата система, по-високи заплати и пенсии. \r\nВ  Добрич  граждани организираха протестно автошествие до КПП – Йовково, а планираният пред сградата на Община град Добрич протест бе отменен. Автомобилите на протестиращите се събраха на обичайната начална точка – до бившите вторични суровини в Добрич. От там преминаха през част от града и се отправиха към Генерал Тошево и граничния пункт – Йовково. Колоната бе съпроводена от полицейски патрул. Към колите и моторите, които потеглиха от Добрич се присъединиха и превозни средства от района на Генерал Тошево. Жулиян Минев, началник на „Пътна полиция“ в ОД на МВР в Добрич, съобщи, че до блокиране на пътища и инциденти не се е стигнало. Част от колите са преминавали по пътя от Кардам до КПП – Йовков и обратно. Призивът на днешния протестен ден бе: „Да излезем и да покажем, че и ние сме Българи! И ние искаме достоен живот!“.  \r\nПротестът в  Шумен  затвори за два часа Ам „Хемус“ при п.в. Белокопитово. В 11.00 часа парикингът на „Арена Шумен“, бе пълен с автомобили, които поеха към пътния възел. Малко след 12,00 часа движението във всички посоки на магистралата беше блокирано. На пътя имаше десетки автомобили и хора. Беше осигурен коридор, при евентуален спешен случай. Полицейски служители охраняваха както протестът, така и движението по обходните маршрути. Хората на магистралата почетоха с минута мълчание жертвите на пътнотранспортни произшествия. За пореден път те оповестиха исканията си- за подобряване на жизнения стандарт, увеличение на минималната заплата, намаляване на броя на народните представители в Народното събрание. Чуха се искания за промени в здравната система, за бойкот на работодатели, докато не вдигнат заплатите. Към 14.00 часа протестиращите се оттеглиха от пътен възел Белокопитово и движението по магистралата постепенно бе нормализирино. Автошествието се насочи към кръговото движение на Руски паметник в Шумен, като затрудни движението на няколко възлови места в града. Протестиращи се събраха и пред дома на областния управител на Шумен. \r\nНад 100 коли се включиха в протестното автошествие във  Видин , колите тръгнаха към 15 часа от единия изход на Видин в посока за Дунав мост 2. Автоколоната премина по бул. „Панония“ и се насочи към центъра на Видин В 16 часа автоколоната с надути клаксони пристигна в центъра на Видин. Навсякъде имаше много полиция, кръговото движение пред ж.п.-гарата откъдето мина автоколоната бе отцепено от полицейски коли. Протестиращите се събраха на паркинга на сградата на Видинската община. Тея заявиха че, местната власт е безучастна към проекта за магистрала до Видин. Отново протестиращите поискаха смяна на политическата система в страната за по достоен живот на хората. Полицаи не позволиха на автоколоната от протестиращи да стигнат до изхода на Видин в посока за София. Част от колите се върнаха обратно по околовръстния път на Видин и  се насочиха към паркинга на Химкомбината. 20 души от протестиращите успяха да блокират за около 5 минути  пътя при изхода на Видин. Всички изходи на Видин са блокирани от полицията и протестиращите трябваше да се върнат обратно във Видин. Само 20-тина коли успяха по околовръстния път  да стигнат до изхода на Видин. Там протестиращите слязоха от колите и преградиха за няколко минути пътя и въпреки краткото време заради натоварения трафик се образува и в двете посоки чакащи автомобили.  \r\nПротести срещу високите цени на горивата и социалната несправедливост в България се проведоха и в  Благоевград, Разлог, Гоце Делчев и Петрич . Първи своето недоволство изразиха жителите на Благоевград, които в 10.00 часа се събраха на паркинга на голяма търговска верига в града. По-късно около 30 протестиращи се отправиха към Полигона, където имаха намерение да блокират главен път Е-79, но заради предприетите мерки от страна на органите на реда до спиране на движението не се стигна. Протеста приключи около 13.00 часа. Жителите на общините Банско и Разлог също се събраха на протест. Около 100 души блокираха второкласен път – 19 Симитли – Гоце Делчев край Разлог, скандирайки „Оставка“ и „Победа“. Към 12.30 часа започна поетапното пропускане на колоните от автомобили, които се бяха образували на пътя, а около 14.00 часа нормалното преминаване бе изцяло възстановено. В Петрич също се организира протест, като сборен пункт бе паркинга на общинската болница. Там се събраха около 60 автомобила, но броят има бързо нарасна, тъй като се присъединиха и много хора и коли от Сандански. След автошествие по централните улици на града, протестиращите се отправиха към ГКПП „Кулата“, за да блокират движението там. Част от протестиращите не успяха да стигнат на пункта, защото бяха спрени край село Дрангово и на други места по пътя от екипи на полицията и „Жандармерия“. Все пак на пункта се бяха събрали стотици протестиращи, които за около час и половина спряха движението на ГКПП „Кулата“, като се образуваха колони от леки и товарни автомобили. Стигна се ѝ до напрежение между протестиращите и органите на реда, но нямаше пострадали. Полицията успя да разпръсне събралото се множество от двете страни на пътя, след което застана пред тях, за да не се стигне до нова блокада на пункта. И жители на община Гоце Делчев протестираха. В автошествие из града се включиха около 300 автомобила, които за кратко блокираха с „жива верига“ пътя към ГКПП „Илинден – Ексохи“. Протестите в област Благоевград приключиха без сериозна ескалация на напрежението и инциденти. \r\nПротест срещу високите цени на горивата се проведе и в  Бургас.  Първоначално около 200 жители на града се събираха на паркинга на хипермаркета на един от входовете на града, за да изразят недоволството си спрямо повишените цени. На място се забеляза и засилено полицейско присъствие. След това автомобилите тръгнаха към автомагистрала „Тракия“ с намерение да я блокират. Те образуваха километрова колона, а някои от тях развяваха български трибагреници. Междувременно полицията блокира движението до кръстовището с кръгово движение на изхода на Бургас и допускаше само автомобили с протестиращи. Екипи на полицията блокираха и протестиращите при големия магазин за детски стоки на пътя София - Бургас, по пътя за кв. „Ветрен“. Протестиращите блокираха и обходния маршрут за пътуващите в посока София – Бургас, който е в посока нефтохимическия комбинат и води до центъра на Бургас. След двучасов престой на мястото протестиращите се разделиха, като една част от тях потегли към Бургас, а друга блокира отбивката на пътен възел „Камено“ по автомагистрала „Тракия“. Този път бе предвиден за обходен маршрут, по който трябваше да преминават пътуващите по автомагистрала „Тракия“, за да достигнат до Бургас. След около час полицията освободи движението по АМ „Тракия“ в посока София – Бургас, а след още толкова бе възстановено и движението в посока Бургас – София. Тогава тази група от протестиращи се отправи към Бургас. Междувременно, другата група вече беше блокирала движението на моторни превозни средства по бул. „Стефан Стамболов“ в Бургас в посока София. Беше се образувала колона от чакащи автомобили. Полицията поетапно пропускаше движещите се в тази посока. Спряно беше движението и за автобусите от градския транспорт. Полицейски патрул възпираше преминаващите и по бул. „Тодор Александров“ в отсечката „Трапезица“ – бул. „Стефан Стамболов“, като пренасочваше движението в посока ж.к. „Славейков“. По-късно протестът продължи под формата на автомобилно и пешеходно шествие. Една част от протестиращите се отправи към изхода на Бургас в посока София, до 5-ти километър, където блокира едното платно за движение. Там са възникнали спорове между протестиращи и полицейски служители. На място са дошли и репатриращи автомобили към Община Бургас, които са правили приготовления да отстраняват неправилно паркираните автомобили. Няколко от протестиралите граждани са застанали между своите и полицейските автомобили, за да им противодействат. Друга част от протестиращите премина през улица „Цар Петър“ в центъра на града, блокира кръстовището между улиците „Булаир“ и „Константин Фотинов“, а накрая се отправи към кръстовището на ул. „Стефан Стамболов“ и „Сан Стефано“ (пред Новата поща), където движението също беше блокирано за всички моторни превозни средства. Протестът в Бургас приключи след общо близо 8 часа. \r\nПротестни митинги и автошествия преминаха и през редица други градове на страната, сред които  Велико Търново, Габрово, Дупница, Троян, Монтана, Хасково, Смолян и др.  Очаква се протестите да продължат и през следващата седмица.", "date": "2018.11.18", "title": "Протести блокираха страната (ОБЗОРIII)"}
{"url": "http://www.focus-news.net/news/2018/11/18/2591940/libertas-makedoniya-osashtestvyava-se-zasilen-politseyski-kontrol-na-napuskashtite-skopie-avtobusi-s-protestirashti.html", "text": "Осъществява се засилен полицейски контрол на напускащите Скопие автобуси с протестиращи, съобщава македонското електронно издание  “Либертас“ . \r\nТази вечер има значително засилено полицейско присъствие по пътищата в Македония, както се вижда  от снимките и видеоклиповете, публикувани в социалните мрежи, пише изданието. На тях може да се види, че полицията спира и контролира автобусите, които извозват участниците от протеста в  Скопие. Засега няма обяснение за причините, поради които полицията извършва тези проверки, заявяват от „Либертас“.  Юлиян Марков", "date": "2018.11.18", "title": "„Либертас“ (Македония): Осъществява се засилен полицейски контрол на напускащите Скопие автобуси с протестиращи"}
{"url": "http://www.focus-news.net/news/2018/11/18/2591941/afprik-skot-specheli-nadprevarata-za-senatorskoto-myasto-vav-florida-sled-povtorno-prebroyavane.html", "text": "Напускащият републикански губернатор на Флорида Рик Скот спечели мястото в американския Сенат след  ожесточена оспорвана надпревара с настоящия сенатор Бил Нелсън от демократите, показват официални резултати в неделя, цитирани от  AFP . \r\nНелсън загуби мястото , което държи в продължение на  три мандата от 2001 г. насам, след като машинното и ръчното преброяване показаха, че Скот е е победил с малко над 10 000 гласа, или 50,05% срещу 49,93%. \r\n\"Току-що говорих със сенатор Бил Нелсън, който призна поражението, а аз му благодарих за годините му на обществена служба\", пише Скот на страницата си в социалната мрежа „Фейсбук“. \r\nДен по-рано демократът Ендрю Гилиъм призна поражението си, в опита да стане първия афроамерикански губернатор на Слънчевия щат срещу своя републикански съперник Рон Де Сантис. \r\nТази надпревара също беше преразгледана. \r\nИ Стейси Абрамс, която се надяваше да стане първата чернокожа жена губернатор в Америка, заяви в петък, че няма да спечели състезанието си за губернаторското място в Джорджия, като същевременно обвини републиканския си съперник Брайън Кемп за натиск върху гласоподавателите. \r\nПрезидентът Доналд Тръмп многократно е обвинявал, че изборите в Флорида са били повлияни от изборни измами, но щатските и местните власти са заявили, че няма данни за нарушения.  Юлиян Марков", "date": "2018.11.18", "title": "AFP:Рик Скот спечели надпреварата за сенаторското място във Флорида след повторно преброяване"}
{"url": "http://www.focus-news.net/news/2018/11/18/2591939/obobshtena-informatsiya-na-gdnp-za-ustanoveni-v-dneshniya-den-po-harakterni-narusheniya.html", "text": "По време на проведените днес протестни действия служителите на реда са съставили общо 58 акта за установени административни нарушения. В хода на осъществените действия униформените са съставили  38 фиша по ЗДвП, 55 протокола  по чл. 64 и 65 от ЗМВР, задържали са и 11 лица по чл. 72 от ЗМВР.  \r\nПо-характерни случаи:  \r\nВ столицата  са задържани общо четирима души. Освен мъжът, шофирал демонстративно на пл. „Княз Александър I“, срещу когото е взето отношение по чл.325 от НК за хулиганска проява, в различни районни управления са отведени още трима непълнолетни и един пълнолетен, които били засечени да носят забранени предмети. След снемане на обяснения и предупреждение, те са освободени, като непълнолетните са предадени на родителите.  \r\nПо време на протестните действия в Благоевград е установено кратковременно навлизане на пътното платно, на 9 лица са съставени протоколи по чл. 64 и 65 от ЗМВР.     \r\nВ Монтана за различни нарушения на шофьори са съставени 5 фиша и 13 акта по ЗДВП.  \r\n Актове за установени административни нарушения са съставени на 3-ма протестиращи в Плевен, в полицейското управление е отведено едно лице съгласно чл. 72 от ЗМВР.  \r\nВ рамките на организираното автошествие в Силистра за установени различни нарушения са съставени общо 5 акта , както и три протокола по чл. 64 и 65 от ЗМВР.  \r\nПри извършени проверки на територията на Хасковска област са били установени 5-ма без документи за самоличност, двама от които непълнолетни. Те са били отведени в РУ-Свиленград за установяване на самоличността им и са им съставени съответните актове по ЗБДС. На водачите на три автомобила са съставени актове за нарушения по ЗДвП, след като протестиращите са паркирали автомобилите си на кръстовище, с което са затруднявали движението на транзитно преминаващи превозни средства. Установени са и други участници, извършили същото нарушение, на които също предстои съставяне на актове по  ЗДвП.  \r\nВ рамките на протестните действия на територията на ОДМВР-Ямбол са съставени 28 протокола за предупреждение по чл. 65 от ЗМВР, 6 акта за нарушения по ЗДвП и ЗБДС и ЗМВР, както и 26 глоби  с фиш по ЗДвП.", "date": "2018.11.18", "title": "Обобщена информация на ГДНП за установени в днешния ден по-характерни нарушения"}
