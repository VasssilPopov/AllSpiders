{"url": "http://www.focus-news.net/news/2017/08/03/2422384/kyustendil-darvata-za-ogrev-i-merkite-sreshtu-pozhari-v-gorite-sa-obsadeni-na-rabotna-sreshta-v-grada.html", "text": "Дървата за огрев и мерките срещу пожари в горите са обсъдени на работна среща в Кюстендил. Това съобщи за Радио „Фокус” – Кюстендил Снежана Паскалева, експерт към Югозападно държавно предприятие. По думите й срещата се е състояла в Държавно ловно стопанство „Осогово”. Тя е част от поредицата мероприятия, организирани от предприятието по основните теми за настоящия сезон. Сред основните теми, разисквани с представители на местната власт и териториалните поделения, са били снабдяването на местното население с дърва за огрев, което става по предварително утвърдени графици, както и предприетите мерки за предотвратяване на пожари в горските територии и организацията с възникнали такива.\r\nВенцеслав ИЛЧЕВ", "date": "2017.08.03", "title": "Кюстендил: Дървата за огрев и мерките срещу пожари в горите са обсъдени на работна среща в града"}
{"url": "http://www.focus-news.net/news/2017/08/03/2422410/reuters-merkosur-shte-otstrani-venetsuela-za-neopredelen-srok-saobshti-iztochnik.html", "text": "В края на тази седмица южноамериканска търговска организация Меркосур ще задейства своята клауза относно демокрацията, за да отстрани Венецуела за неопределен срок и няма да й позволи да се върне, докато демокрацията в страната не бъде възстановена, предава Reuters. Това съобщи в четвъртък правителствен източник. \r\nРешението ще бъде взето по време на срещата на външните министри на Аржентина, Парагвай, Уругвай и Бразилия в Сао Пауло в събота. \r\nПрез декември Меркосур отстрани Венецуела временно заради неспазване регулациите на организацията. Но поради влошаването на политическата обстановка и ситуацията около правата на човека е необходимо да се предприемат по-сериозни мерки, допълни служител, запознат с преговорите.  Мария Динкова", "date": "2017.08.03", "title": "Reuters: Меркосур ще отстрани Венецуела за неопределен срок, съобщи източник"}
{"url": "http://www.focus-news.net/news/2017/08/03/2422383/stara-zagora-izlozhba-magiyata-na-tantsa-na-inko-burglov-be-otkrita-v-muzeya-na-fotografiyata-v-kazanlak.html", "text": "Изложба „Магията на танца“ на Инко Бурглов бе открита в Музея на фотографията в Казанлък, предаде кореспондент на Радио „Фокус“. На откриването присъства авторът на 24-те кадъра, които отразяват изкуството на танца. Идеята на изложбата, се заражда след работата на фотографа с различни танцови формации. Включени  са фотоси на балерините Алекс Драгова, Деница Бяндова, Василена Шопова, „Салса денс клуб Марипоса” – Пловдив, момичетата и момчетата от „Денс клуб Галаксико” – Димитровград, танцовата двойка Ани Димитрова и Стефан Нанчев от Стара Загора. \r\n„Магията на танца” е само началото на този проект. Неговото продължение се очаква през следващата година, когато в кадри ще бъдат уловени мигове от изпълненията на световноизвестни танцьори.\r\nИнко Бургелов е роден през 1951 година в Димитровград. Има десетки участия в конкурси, спечелил е над 30 престижни награди, подредил е редица самостоятелни изложби. През 2015 година се състезава с над 1000 участници в конкурс на National Geographic Channel. Той е един от шестимата финалисти, които са избрани от световния телевизионен канал да бъде изследовател. Инко Бургелов води екип на предаването на язовир „Жребчево”, където телевизията заснима уникални кадри от това кътче от България. \r\nСлавяна ГАЙДАРОВА", "date": "2017.08.03", "title": "Стара Загора: Изложба „Магията на танца“ на Инко Бурглов бе открита в Музея на фотографията в Казанлък"}
{"url": "http://www.focus-news.net/news/2017/08/03/2422382/pazardzhik-dvizhenieto-po-am-trakiya-pri-km-69-v-posoka-sofiya-se-osashtestvyava-v-avariynata-lenta-poradi-ptp.html", "text": "Движението по АМ \"Тракия\" при км 69, в посока София, се осъществява в аварийната лента поради ПТП. Това съобщиха от пресцентъра на Агенция \"Пътна инфраструктура\".", "date": "2017.08.03", "title": "Пазарджик: Движението по АМ \"Тракия\" при км 69, в посока София, се осъществява в аварийната лента поради ПТП"}
{"url": "http://www.focus-news.net/news/2017/08/03/2422378/afp-sergey-lavrov-i-reks-tilarsan-se-saglasiha-da-obsadyat-amerikansko-ruskite-otnosheniya.html", "text": "Държавният секретар на САЩ Рекс Тилърсън и руският външен министър Сергей Лавров проведоха разговор в четвъртък, и се съгласиха да обсъдят двустранните отношения между страните си, предава AFP .\r\nПървите дипломати на САЩ и Русия говориха, след като президентът Доналд Тръмп предупреди, че двустранните отношения между Вашингтон и Москва са в най-ниската си и опасна точка от много време насам.\r\nРазговорът между двамата е проведен по американска инициатива.\r\nСергей Лавров и Рекс Тилърсън , са се съгласили да обсъдят различни теми, включително „състоянието на двустранните отношения между Русия и САЩ по време на регионалния форум АСЕАН, от 6 до 8 август в Манила“, заявиха от Министерството на външните работи на Руската федерация. Симеон Миланов", "date": "2017.08.03", "title": "AFP: Сергей Лавров и Рекс Тилърсън се съгласиха да обсъдят американско-руските отношения"}
{"url": "http://www.focus-news.net/news/2017/08/03/2422381/the-hill-vanshnata-komisiya-na-amerikanskiya-senat-odobri-proektozakon-za-ogranichavaneto-na-finansovata-podkrepa-za-palestinskata-avtonomiya-zaradi-teroristichni-vrazki.html", "text": "Комисията за външни работи към американския сенат одобри законопроект за ограничаването на финансовата помощ за Палестинската автономия, докато тя не прекрати практиката си да предлага награди на тези, които извършват нападения срещу Израел и гражданите му, предава The Hill.\r\nВ комисията 16 души гласуваха „За“ и 5 „Против“ законопроекта.\r\nЗаконопроектът бе предложен от републиканеца Линдзи Греъм. \r\nАгенция „Фокус“ припомня, че Палестинската автономия редовно предлага финансови компенсации на семействата на терористи. Според американски и израелски експерти, годишно палестинците харчат до 300 милиона долара за финансова подкрепа на семействата на терористи и екстремисти.Симеон Миланов", "date": "2017.08.03", "title": "The Hill: Външната комисия на американския сенат одобри проектозакон за ограничаването на финансовата подкрепа за Палестинската автономия, заради терористични връзки"}
{"url": "http://www.focus-news.net/news/2017/08/03/2422379/nimh-oranzhev-kod-za-visoki-temperaturi-e-v-sila-za-6-oblasti-na-stranata-zhalt-e-za-ostanalite-22-za-4-avgust.html", "text": "Оранжев код за високи температури е в сила за утре за 6 области на страната, жълт е кодът в останалите 22. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Оранжевият код е в сила за областите: Видин, Монтана, Враца, Плевен, Русе и Благоевград.  В тези области се очаква горещо време с максимални температури над 37°. Оранжевият код означава, че времето е опасно.  От НИМХ обясняват, че високите температури могат да доведат до здравни проблеми за чувствителни и болни хора, възрастни и деца. Те съветват да се следят прогнозите и да се действа според съветите на властите. \r\nВ останалите 22 области на страната е в сила жълт код. В тези области се очаква горещо време с максимални температури 34-37°.", "date": "2017.08.03", "title": "НИМХ: Оранжев код за високи температури е в сила за 6 области на страната, жълт е за останалите 22 за 4 август"}
{"url": "http://www.focus-news.net/news/2017/08/03/2422385/predstoyashti-mezhdunarodni-sabitiya-za-4-avgust-agentsiya-fokus.html", "text": "Ирландският премиер започва своята двудневна визита в Северна Ирландия, където ще се срещне с лидера на Демократичната юнионистка партия.\r\n***  Лидерът на „Хизбула“ Хасан Насралах ще говори пред хиляди сирийски бежанци.\r\n***  Йордански демонстранти ще организират протест пред израелското посолство в Аман, след като Йордания заяви, че няма да позволи израелският посланик да се завърне у дома.\r\n*** В Международния прессцентър МИА „Русия днес“ ще се състои видеоконференция Москва-Берлин, на тема „Новите санкции на САЩ и руско-европейското сътрудничество. Възгледи от Москва и Берлин.“", "date": "2017.08.03", "title": "Предстоящи международни събития за 4 август (Агенция „Фокус“)"}
{"url": "http://www.focus-news.net/news/2017/08/03/2422380/valcho-cholakov-oblasten-upravitel-na-burgas-nyama-danni-pozharat-v-rayona-na-s-izvorishte-da-e-predizvikan-umishleno.html", "text": "Няма данни пожарът в района на с. Изворище да е предизвикан умишлено. Това каза във вечерния блок „Това е България“ на Радио „Фокус“ областният управител на Бургас Вълчо Чолаков. Той допълни, че компетентните органи работят усилено за скорошно установяване на причините, довели до огнената стихия. „По последни данни около 5000 дка са изгорели. 1000 са с дървета, от тях 100 са борова гора. Останалият терен не засяга обработваеми площи с нарушени посеви на стопани. Няколко къщи са изгорели. Общината ще направи предстоящите дни комисия, която ще установи точно какви са щетите на гражданите – имущество, животни, т.н. Към настоящия момент все още екипи на пожарната се опитват да довършат гасенето на едни около 500 кв. м. в едно дере. Само това е останало като малък проблем“, обясни Вълчо Чолаков. Той похвали работата на пожарникарите, които според него са показали изключително професионални умения от постъпването на сигнала за пожара до момента на неговото овладяване. Той допълни, че навременната им намеса е спомогнала да не се стигне до по-сериозни последствия.", "date": "2017.08.03", "title": "Вълчо Чолаков, областен управител на Бургас: Няма данни пожарът в района на с. Изворище да е предизвикан умишлено"}
{"url": "http://www.focus-news.net/news/2017/08/03/2422391/kyustendil-zapochna-zapisvaneto-za-natsionalniya-festival-na-shlagernata-i-starata-gradska-pesen-pey-sartse.html", "text": "Започна записването за националния фестивал на шлагерната и старата градска песен „Пей сърце”. Това съобщи за Радио „Фокус” – Кюстендил Иван Андонов, председател на читалище „Братство”. Организатори на фестивала, чието единадесето издание предстои, са читалище „Братство” и Община Кюстендил. Самият фестивал ще се проведе на 9 и 10 септември, а записването ще продължи до края на месец август. Фестивалът е с конкурсен характер и се провежда в 2 раздела – за шлагерна песен и за стари градски песни. Пред журито могат да се явят индивидуални изпълнители, групи до и над 10 участници. Специално място е отредено и за авторските песни.\r\nВенцеслав ИЛЧЕВ", "date": "2017.08.03", "title": "Кюстендил: Започна записването за националния фестивал на шлагерната и старата градска песен „Пей сърце”"}
{"url": "http://www.focus-news.net/news/2017/08/03/2422388/varna-obshtina-dalgopol-e-predpriela-deystviya-za-obhvashtane-na-detsata-i-uchenitsite-v-obrazovatelnata-sistema.html", "text": "Община Дългопол е предприела действия за обхващане на децата и учениците в образователната система. Това каза в интервю за Радио „Фокус“ – Варна Ферхан Хасан, началник отдел „Хуманитарни дейности и образование“ в Община Дългопол. По думите му на територията на общината няма много деца, които да отпадат от образователната система. „С предприетите мерки – премахване на таксите в детските градини и преобразуване на училището в село Цонево от основно в обединено, се опитваме максимално да обхванем в системата всички деца и ученици. Работим и по механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст, по който ще бъдат създадени работни групи. С преобразуването на училището в село Цонево обхванахме 100% от децата след седми клас от няколко населени места в общината. Ако не бяхме предприели тези действия, те нямаше да продължат образованието си. По същия начин и в детските градини – обхващаме повече деца с отпадане на таксите“, каза още Ферхан Хасан.\r\nМарияна ВАЛЕНТИНОВА", "date": "2017.08.03", "title": "Варна: Община Дългопол е предприела действия за обхващане на децата и учениците в образователната система"}
{"url": "http://www.focus-news.net/news/2017/08/03/2422389/sport-balgariya-pobedi-iran-v-parvata-si-kontrola-ot-podgotovkata-za-evropeyskoto-parvenstvo.html", "text": "Българският национален отбор по волейбол спечели първата си контрола срещу Иран от подготовката за Европейското първенство в Полша. Българите победиха Иран с 3:2 (20:25,25:18,21:25,25:23,15:8) на мача, който се игра тази вечер в Истанбул. Утре от 18:00 българският национален отбор има приятелска среща с турския отбор.", "date": "2017.08.03", "title": "Спорт: България победи Иран в първата си контрола от подготовката за Европейското първенство"}
{"url": "http://www.focus-news.net/news/2017/08/03/2422390/zhivko-dishkov-bchk-pazardzhik-kursovete-za-vodni-spasiteli-koito-organizirame-sa-validni-za-tsyala-evropa.html", "text": "Курсовете за водни спасители, които организира БЧК - Пазарджик са валидни за цяла Европа. Това каза за Радио „Фокус“ – Пазарджик Живко Дишков, директор на Областния съвет на БЧК - Пазарджик. Той обясни, че интерес към курсовете има завършилите ги могат да работят навсякъде. „Въпросът е, че курсовете са два типа. Първото ниво е за воден спасител на басейни и водни паркове, а след това има надграждащо обучение за втория курс – за спасител във водни площи, т.е спасител на море“, уточни Дишков. Той допълни, че по време на надграждащото обучение спасителите получават допълнителни умения. „До момента нямаме случаи на удавяния в язовири или неохраняеми водни площи. Дано хората да са си взели поука и да са предпазливи, защото лятото е горещо и всеки търси прохлада във водата“, каза също Дишков.\r\nВаня НИКОЛОВА", "date": "2017.08.03", "title": "Живко Дишков, БЧК – Пазарджик: Курсовете за водни спасители, които организираме, са валидни за цяла Европа"}
{"url": "http://www.focus-news.net/news/2017/08/03/2422387/bivsh-voenen-e-vzel-orazhieto-na-samoubiystvoto-v-park-lauta-v-plovdiv-obzor.html", "text": "Бивш военен е взел оръжието на самоубийството в парк „Лаута“. Това разкриха на специален брифинг днес разследващите в Пловдив. С категоричност вече е установено, че оръжието е било откраднато от местопрестъплението от 74-годишния бивш военен Симеон Стоев, който имал склонност към вещомания. Има свидетели, които са видели в парка как 74-годишния мъж се навежда и взима нещо, докато е установявал дали е жив бизнесменът Данаил Божилов, съобщиха от прокуратурата. \r\nПо думите на главния секретар на МВР главен комисар Младен Маринов, който дойде в Пловдив за брифинга, случаят с намерения мъртъв в парк „Лаута“ бизнесмен е разкрит и няма никакви съмнения за това. Забавянето на разследването е дошло от необходимостта да има доказани факти по съответния процесуален ред. „Към момента имаме изготвени достатъчно експертизи, извършени са всички процесуално-следствени действия и има конкретна информация по случая“, уточни Маринов.\r\n„Можем категорично да заявим, че към този момент самоубийството е единствената версия”, заяви заместник окръжният прокурор на Пловдив Галин Гавраилов. Той уточни, че в близост до трупа на Данаил Божилов, на около метър, е намерена единствената гилза от законно притежавания от него пистолет. Заключенията от балистичните експертизи доказват, че има съвпадение на калибрите, тоест че гилзата произхожда от пистолета на починалия. В трупа на Божилов е открито предсмъртно писмо, свързано с определени притеснения и намеренията му да сложи край на живота си. Доказано с графологична експертиза е и това, че почеркът в писмото е на убития.\r\nВ хода на разследването са разпитани кръг от лица, които първи са открили трупа. Установено е чрез свидетели, че лице от мъжки пол, на 74 години, се приближава до трупа и се навежда и взема нещо от земята. Предприети са били редица действия, които да установят местоположението на оръжието на починалия. Вчера жилището на мъжа, който е бивш военен от Гранични войски, е било претърсено. В него е бил намерен пистолетът на самоубилия се Данаил Божилов. „До момента бившият граничар Симеон Стоев ни заблуждаваше, че не е взел пистолета”, каза главният секретар Младен Маринов. След това той е признал дори това, че е взел и цигарите на самоубилия се в парка бизнесмен. Според прокуратурата става дума за вещомания, т.е. склонност да се трупат стари вещи. Пистолетът е бил скрит.\r\nБившият военен, откраднал оръжието от местопроизшествието, е задържан за 72 часа. Това съобщи зам.-окръжният прокурор на Пловдив Галина Андреева. Прокуратурата е повдигнала обвинение на Стоев за незаконно държане на оръжия. „В дома му е бил намерен и втори незаконен пистолет”, каза Андреева.\r\nПредставители на Прокуратурата посочиха, че мъжът е бивш граничар, като преди време е било отнето разрешителното му за притежаване на оръжие, заради отпадане на необходимостта от самоохрана. „Стоев не е клошар, но може да се нарече вещоман, трупал е стари вещи в дома си”, каза прокурор Галин Гавраилов. Симеон Стоев е живеел с дъщеря си. Тепърва експертизи ще изясняват какво е психическото състояние на мъжа в досъдебното производство, образувано срещу него. Засега няма данни той да има психични проблеми.\r\nЦветана ТОНЧЕВА", "date": "2017.08.03", "title": "Бивш военен е взел оръжието на самоубийството в парк „Лаута“ в Пловдив (ОБЗОР)"}
{"url": "http://www.focus-news.net/news/2017/08/03/2422386/afp-generalniyat-sekretar-na-nato-smyata-che-vrazkite-s-rusiya-sa-v-nay-loshata-si-tochka-ot-studenata-voyna-nasam.html", "text": "Генералният секретар на НАТО Йенс Столтенберг заяви, че отношенията между НАТО и Русия, са се влошили рязко, предава AFP.\r\nСпоред него, отношенията между Русия и Алианса, са в най-лошата си точка от Студената война насам.\r\n„Смятам, че е коректно да се каже, че отношенията на НАТО с Русия, са по-сложни и трудни, отколкото, когато и да било, след Студената война“, каза Столтенберг.\r\nКоментарът му идва, след като Доналд Тръмп заяви, че връзките между Москва и Вашингтон са ударили „много опасно“ дъно. Симеон Миланов", "date": "2017.08.03", "title": "AFP: Генералният секретар на НАТО смята, че връзките с Русия са в най-лошата си точка от Студената война насам"}
{"url": "http://www.focus-news.net/news/2017/08/03/2422066/predstoyashti-sabitiya-v-stranata-za-3-avgust-agentsiya-fokus.html", "text": "От 12.30 часа в Министерски съвет вицепремиерът Валери Симеонов ще се срещне с граждани\r\nот гр. Пловдив, с които ще бъдат обсъдени проблемите с ромското население в квартал „Тодор Каблешков“.  Очаква се на срещата да присъстват главният секретар на МВР Младен Маринов и началникът на отдел „Обществен ред и управление при кризи“ Емил Вълков в община Пловдив.\r\n***\r\nОт 09.30 часа ще се проведе заседание на Пленума на Висшия съдебен съвет.\r\n***\r\nВ 12.00 часа в Официална зала на Столична община зам.-кметът Дончо Барбалов ще представи резултатите от изпълнението на бюджета (приходи) за първите 7 месеца на тази година.\r\n***\r\nОт 19.30 часа в Дом на киното БЧК организира филмов маратон с безплатна прожекция на клипове за приложния спорт „Водно спасяване с дисциплини за басейни”.\r\n***\r\nОт 10.00 часа в Академия за бебета, деца и родители, намираща се на ул. „Свобода Бъчварова\" 1 ще се проведе лекция на тема „Подготовка за кърменето и първи дни с бебето“. \r\n***\r\nОт 12.00 до 13.00 часа на тротоара пред сградата на Областна дирекция на МВР – Благоевград ще се проведе регионален протест на полицаите. \r\n***\r\nОт 13.30 часа в зала, намираща се на улица „Илинден“ № 8 официално ще бъде открит Национален турнир по Шоудаун за хора със зрителни увреждания.\r\n***\r\nОт 10.30 часа в Общностен център „Ранно детско развитие“, по повод Световната седмица на кърменето, ще бъде представен филмът „Гърдата е най-доброто“.\r\n***\r\nОт 13.30 часа в Областния център в града ще се проведе Национален турнир по Шоудаун за хора със зрителни увреждания. Турнирът ще се проведе в рамките на два дни.\r\n***\r\nОт 17.30 часа в залата на 2 етаж на Областна администрация ще бъде представена родовата летопис „Хаджипетровите“ на проф. Иван Карайотов и Антоанета Хаджипетрова. \r\n***\r\nОт 10.00 часа в зала „Варна“, Община Варна, на посещение в Община Варна ще бъдат бивши космонавти от България, Русия и Куба, гостуващи в СОК „Камчия“.\r\n***\r\nОт 18.30 часа в галерия „Ларго“ ще бъде представена самостоятелната изложба „Мирно царство“ на художника – наивист Росен Рашев – Рошпака. \r\n***\r\nОт 11.00 часа в Регионалния пресклуб на БТА ще се състои пресконференция във връзка с предстоящото осмо издание на Арт резиденция „Старото училище“, което ще се проведе в с. Горна Липница. Темата тази година е „Пътят като ритуал\".\r\n***\r\nОт 17.00 часа в Библиотека „Искра“ ще бъде открита изложбата „Български архитектурен модернизъм“, с която ще бъде поставено началото на поредицата от събития в програмата на 12 –те Празници в Долината на тракийските царе 2017 в града.\r\n***\r\nОт 18.00 часа в Музея на фотографията ще бъде открита изложба „Магията на танца“.  \r\n***\r\nОт 11.00 часа във Възрожденското училище ще се състои награждаване на отличените участници в теста за отпускане на общински стипендии.\r\n***\r\nОт 10.00 до 12.30 часа в Детски отдел на библиотека „Родина“ ще се състоят групови игри за запознаване и общуване. \r\n***\r\nОт 11.00 часа в Регионалния пресклуб на БТА ще се състои пресконференция на Българска асоциация мини футбол – Плевен. \r\n***\r\nОт 16.00 часа пред Младежкия дом с демонстрации на таекуондо, корейски национални костюми, храна и напитки ще бъде дадено началото на Денят на корейската култура, на който Шумен е домакин.", "date": "2017.08.03", "title": "Предстоящи събития в страната за 3 август (Агенция „Фокус”)"}
{"url": "http://www.focus-news.net/news/2017/08/03/2422392/anadolu-agencyturtsiya-otvarya-nay-golemiya-si-otvadmorski-trenirovachen-lager-v-somaliya.html", "text": "Въоръжените сили на Турция ще изградят голям тренировъчен лагер в сомалийската столица Могадишу, предава Anadolu Agency.\r\nСомалийският министър на отбраната Абдирашид Абдулахи Мохамед заяви в изявление, че лагерът, който се строи от две години, ще бъде открит през септември.\r\n„Ще започнем разполагане на войници в лагера. Армията ни и другите ни сили, ще бъдат обучавани в този лагер“, каза той.\r\nТой добави, че съществуването на този лагер, ще засили Сомалийската армия.\r\nТози лагер ще бъде най-голямата турска база извън страната и ще се разпростира на четири квадратни километра. Базата ще има капацитет да поддържа 1,500 войници.\r\nПовече от 200 турски военни ще живеят в лагера, където ще обучават Въоръжените сили на Сомалия. Симеон Миланов", "date": "2017.08.03", "title": "Anadolu Agency:Турция отваря най-големия си отвъдморски тренировъчен лагер в Сомалия"}
{"url": "http://www.focus-news.net/news/2017/08/03/2422070/tass-chlenovete-na-konstitutsionnoto-sabranie-na-venetsuela-reshiha-da-ustroyat-chistka-na-kadrite-v-generalnata-prokuratura-na-stranata.html", "text": "Конституционното събрание(КС) на Венецуела ще проведе „чистка на кадрите“ в Генералната прокуратура на страната, предаде ТАСС, позовавайки се на съобщение на държавната информационна агенция на Венецуела.\r\nЗа този ход е съобщила Ирис Варела, която е бивш Министър на затворите.Генералният прокурор на страната Луис Ортега Диас, вече неколкократно изрази възражения срещу действията на изпълнителната власт, а също и за свикването на КС.\r\nСпоред Варела, такива мерки трябва да се предприемат, „за да се защити родината“. Друг от членовете на КС, съпругата на Президента Николас Мадуро – Силвия Флорес – обеща, че тези, които са „нападали хора и са ги убивали“, по време на организираните от опозицията безредици, ще отговарят през закона.\r\nКонституционното събрание ще се събере на първо заседание в най-скоро време. Този орган може да променя системата на държавно управление и да променя конституцията.\r\nПревод и редакция:", "date": "2017.08.03", "title": "ТАСС: Членовете на Конституционното събрание на Венецуела решиха да устроят „чистка на кадрите“ в Генералната прокуратура на страната"}
{"url": "http://www.focus-news.net/news/2017/08/03/2422065/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Армията на САЩ проведе изпитание на междуконтинентална балистична ракета (МКБР) на фона на напрежението със Северна Корея, пише The Hill.\r\n„Ракетата бе изстреляна от военновъздушна база „Ванденберг“ в Калифорния“, съобщи говорител на американските ВВС. „Пускът демонстрира, че американските ядрени сили са безопасни, ефективни, сигурни и готови да възпират и защитават от нападения срещу САЩ и съюзниците им“, пише в официално заявление на ВВС. Ракетата е прелетяла около 7000 км., достигайки до атол в Маршаловите острови. \r\nОт ВВС на САЩ съобщиха, че военното командване планира по четири подобни изпитания всяка фискална година и датите за тях са планирани дълго преди това.\r\n***  България и Македония подписаха Договор за добросъседство, който трябва да помогне на страните да преодолеят разногласията помежду си, пише украинският вестник  Корреспондент.\r\nОтбелязва се, че този договор ще увеличи шансовете на Македония да влезе в ЕС и в НАТО.\r\nВъпреки тесните религиозни, исторически и езикови връзки, между България и Македония дълги години имаше напрежение. България и до момента не признава съществуването на македонския език, определяйки го за диалект на българския. \r\n„Договорът за приятелство е общ принос в политическата стабилизация между двете страни и в региона“, отбеляза македонският министър-председател Зоран Заев в Скопие след подписването на документа с българския си колега Бойко Борисов.  \r\nВ документа България, която вече е член на ЕС и на НАТО, се задължава да поддържа усилията на Македония да се присъедини и към двете обединения.  И двете страни обявиха, че ще подобрят икономическите си връзки, ще се откажат от териториални претенции и ще подобрят ситуацията с правата на човека и малцинствата.\r\nПо-рано бе съобщено, че Македония е готова да се преименува в името на влизането в НАТО. Съседна Гърция настоява за промяна на наименованието, за да няма объркване с гръцката област с името Македония.\r\n*** В сряда Турция назначи нови главнокомандващи на сухопътните, военновъздушните и военноморските сили, малко повече от година след неуспешния опит за преврат, пише вестник Hurriyet. \r\nТова беше решено по време на ежегодната среща на Висшия военен съвет на Турция.  Освен това стана ясно, че Хулуси Акар ще продължи да ръководи Генералния щаб до 2019г. \r\nРешенията, взети от Съвета, ще бъдат обявени публично след одобрението на президента Реджеп Тайип Ердоган.\r\n*** В сряда американският президент Доналд Тръмп подписа закона, налагащ санкции срещу Русия, Иран и Северна Корея, съобщиха от Белия дом, пише вестник Washington Examiner. \r\nАдминистрацията на Тръмп, самият президент и държавният секретар Рекс Тилърсън ясно показаха, че не одобряват закона. \r\nНо след като той премина в Сената и в Камарата на представителите, Тръмп нямаше особено голям избор. При налагане на вето от страна на президента, новите санкции щяха отново бързо да бъдат одобрени в двете камари на Конгреса.\r\n*** Министърът на външните работи на Япония Фумио Кишида ще бъде отстранен от кабинета на 3 август, когато министър-председателят на страната Шиндзо Абе ще обяви промените в правителството, пише вестник The Asahi Shimbun. \r\nИзточници съобщиха, че Кишида, който заема и поста на министър на отбраната, ще стана председател на Съвета за политически изследвания на управляващата партия. Това е един от трите важни длъжности в Либерално-демократическата партия. \r\nБившият министър на отбраната Ицунори Онодера ще се върне на този пост, допълниха източниците. \r\nОсвен това по-рано стана ясно, че Абе планира да запази министъра на финансите Таро Асо, говорителя на кабинета Йошихиде Суга, министъра на икономиката Хирошиге Секо и министъра на инфраструктурата Кеичи Иши.\r\n*** В сряда вицепрезидентът на САЩ Майк Пенс е обещал да помогне за отстраняването на препятствията пред пълноправното членство на Косово в НАТО, заяви държавният глава на Косово Хашим Тачи, пише вестник The Washington Post. \r\nТачи написа в социалната мрежа „Фейсбук“, че е имал „приятелски и конструктивен разговор“ с Пенс в кулоарите на срещата на върха на Адриатическата харта в Черна гора. \r\nДържавният глава на Косово потвърди, че страната остава „без компромиси съюзник в борбата с всяка форма на екстремизъм, радикализъм и тероризъм“. \r\n„Американското лидерство е незаменимо за нашите евроатлантически аспирации“, допълни Тачи.", "date": "2017.08.03", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/08/03/2422067/voa-rumaniya-pochete-pametta-na-hilyadi-romi-pogubeni-ot-natsistka-germaniya.html", "text": "Румъния отбеляза кончината на хилядите роми, загинали в концентрационните лагери на нацистите, по време на Втората световна война, предаде The Voice of America.\r\nМинистерството на външните работи на Румъния заяви, че поколенията трябва да знаят „този трагичен епизод от европейската история“, имайки предвид втори август 1944 г., когато около три хиляди роми са избити в газовите камери на Аушвиц.\r\nИнститутът „Ели Визел“, който се занимава с изучаването на броя на жертвите на Холокоста в Румъния обяви, че 50 000 роми са депортирани в Приднестровието, тогава в СССР, от които 11 хиляди са починали. Отворена е и изложба за да почете паметта на загиналите.\r\nПревод и редакция:", "date": "2017.08.03", "title": "VOA: Румъния почете паметта на хиляди роми, погубени от Нацистка Германия"}
{"url": "http://www.focus-news.net/news/2017/08/03/2422072/ria-novosti-halif-haftar-prizova-da-se-protivodeystva-na-vsichki-plavatelni-sadove-koito-se-priblizhavat-kam-bregovete-na-siriya-osven-targovskite.html", "text": "Командващият Либийската национална армия (ЛНА) Халиф Хафтар, заповяда на щабовете на Военновъздушните и Военноморските сили да противодействат на приближаването към бреговете на Либия на всички плавателни съдове, с изключение на търговските, предаде ТАСС, позовавайки се на съобщение на ЛНА.\r\nЗаповедта е последвала, след решението на италианските власти да отправят кораби от ВМС на страната, към бреговете на Либия, за да участват в операция по борбата с нелегалната миграция.\r\nТриполи, който не се подчинява на Хафтар, по-рано поиска помощ от Рим, за борбата с нелегалния превоз на хора от Либия в Европа.\r\nВ страната, в момента, цари двувластие – на Изток, в град Тобрук, заседава избрания от народа парламент, а на Запад, в столицата Триполи, управлява сформирано, с поддръжката на ООН и Европа, правителство на националното  съгласие, начело с Фаез Сарадж. Властите в Тобрук действат независимо от Триполи и сътрудничат с ЛНА, която води тежка война с различните групировки, които в момента безпределничат из територията на бившата държава Либия.\r\nПревод и редакция:", "date": "2017.08.03", "title": "РИА Новости: Халиф Хафтар призова да се противодейства на всички плавателни съдове, които се приближават към бреговете на Сирия, освен търговските"}
{"url": "http://www.focus-news.net/news/2017/08/03/2422071/ria-novosti-i-poslednata-grupa-boytsi-na-dzhebhat-an-nusra-napusna-teritoriyata-na-livan.html", "text": "Завърши процеса по извеждането на бойците от терористическата групировка „Джебхат ан Нусра“ и нейните издънки, от територията на Ливан към Сирия, съобщи РИА Новости, позовавайки се на информация от „Хизбула“.\r\n„Завърши процеса на извеждане на бойците на „Нусра“, техните роднини и тези, които са пожелали да тръгнат с тях. Общо са тръгнали 116 автобуса, без да броим колоната на Червения Кръст, която беше съставена от  17 коли“, съобщи източника на агенцията.\r\nСъщият източник, по-рано твърдеше, че ливанският град Ерсал, трябва да бъде напуснат от 7777 души, включително терористите.\r\nПрипомняме, че изтеглянето на „Нусра“ бе отложено с два дни, пъвроначално заради логистически проблеми, а впоследствие заради претенции на терористическата организация, които не са били предвидени в договорката. В крайна сметка двете страни се договориха и процеса вече е завършен.\r\nПревод и редакция:", "date": "2017.08.03", "title": "РИА Новости: И последната група бойци на „Джебхат ан Нусра“ напусна територията на Ливан"}
{"url": "http://www.focus-news.net/news/2017/08/03/2422068/afp-kongresat-na-sasht-se-sblaskva-s-nova-kriza-dalgoviya-limit.html", "text": "Вашингтон още веднъж ще се сблъсква с пропастта, която представлява федералния дългов лимит и който Конгресът на САЩ, трябва да увеличи, за да избегне фалит на правителството, поради финансовите му задължения. Това би бил първият такъв случай в историята на Америка, пише AFP.\r\nФинансовият министър Стивън Мнучин предупреди Конгреса няколко пъти, че правителството ще остане без средства на 29-и септември, ако не увеличи кредитния лимит.\r\nХазната  ще трябва да продължи да взима заеми, за да покрие държавните разходи, включително изплащане на пенсии, заплати на федерални работници, социални помощи, както и лихви за владелците на държавни облигации на САЩ.\r\nДългът на Съединените щати вече възлиза на 19,8 трилиона, колкото е и кредитният лимит. Това се случи още през март и от тогава финансовото министерство използва серия от „извънредни мерки“, като спиране на някои инвестиции, за да държи правителствените разходи под лимита.\r\nПоради това, че федералното правителство традиционно осъществява големи бюджетни дефицити, то няма друг избор, освен да заема пари, за да изплаща лихви, по вече съществуващите кредити, бюджетни заплати, плащания за пенсиониране, социални харчове и други разходи, които вече са одобрени от Конгреса.\r\nВъпреки, че Белият Дом и в двете камари на Конгреса са в ръцете на Републиканците, постигането на съгласие за увеличаване на кредитния лимит ще бъде трудна задача.\r\nНякои от консерваторите в Републиканската партия построиха кариерите си, като Кръстоносен поход срещу бюджетния дефицит и настояват за намаление на бюджетните разходи, поради увеличаващия се дълг. \r\nПревод и редакция:", "date": "2017.08.03", "title": "AFP: Конгресът на САЩ се сблъсква с нова криза: Дълговия лимит"}
{"url": "http://www.focus-news.net/news/2017/08/03/2422075/mon-se-otkazva-ot-skasyavane-na-lyatnata-vakantsiya-no-zashtitava-3-godishnata-usednalost-za-priem-v-parvi-klas-obzor.html", "text": "Министерство на образованието и науката реши да не удължава лятната ваканция, но остава зад идеята да има 3-годишната уседналост за приема на първолаците. Това стана ясно на пресконференция на министъра Красимир Вълчев. Двата казуса ще бъдат обсъдени в четвъртък на Националния съвет за тристранно сътрудничество. В рамките на срещата ще бъдат обсъждани и нови минимални заплати за съответните учителски длъжности и допълнения на видовете допълнителни възнаграждения. Министерството работи в посока разтоварване на учителите от излишната административната тежест, за да имат възможност да отделят повече време за пряка работа с учениците, обясни Вълчев. \r\nВъв връзка с предложението за удължаване на лятната ваканция до 6 юли министърът каза, че на срещата със социалните партньори министерството ще приеме предложението учебната година да приключва на 30 юни. Според Вълчев, тази точка не е в посока задържане на децата в образователната система, за предотвратяване на преждевременното отпадане от училище. Министерството е взело предвид аргументите на социалните партньори за високите температури през месец юли и това, че училищните стаи не са климатизирани. „Това, което предложихме е не повече учене за сметка на ваканцията, а един вариант за по-добро балансиране на ваканциите. Конкретно за гимназиален етап – удължаване на междусрочната и коледната ваканция води до навлизания в юли месец, което според мнозинството не е желателно… Отчитаме и много гласове за това, да има такова по-балансирано разпределение на ваканцията”, обясни Вълчев. Не се предвижда учебната година да започва по-рано от 15 септември и по този начин да се скъси лятната ваканция.\r\nВълчев коментира и намерението за критерия „3-годишна уседналост” при приема на първолаците. „Критерият „близост” до учебното заведение е най-добрият и от гледна точка на безопасността на децата, и от гледна точка на това, че има достатъчен брой училища, които трябва да стигнат за всички ученици на територията на общината и трябва по някакъв начин да предотвратим свръх концентрацията”, каза Красимир Вълчев. Той обясни, че въвеждането на уседналост е необходима заради случаите на злоупотреба с адресни регистрации – колкото е по-високо периодът на уседналост, толкова вероятността за злоупотреба е по-ниска. Наредбата не изключва децата, които са регистрирани през последната година. Децата се групират по четири групи: I – е с адресната регистрация над 3 години, II – от една до три години; III – до една година и IV – тези, които нямат адресна регистрация. „Тези, които имат по-дълга адресна регистрация на съответното място, се смятат че не са се регистрирали единствено и само поради училището и имат предимство спрямо останалите ученици”, обясни Вълчев. Министерството трудно ще се откаже от този критерий и той трябва да е водещ при кандидатстване в първи клас, подчерта той.\r\nПо отношение на това, ще имат ли готови учебници за 15 септември децата от 2-ри и 6-ти клас министър Вълчев увери, че няма да има проблеми. А ако ще има изключения – те ще са минимални. „В момента учителите по съответните дисциплини и началните учители оценяват пригодността на учебниците – срокът е до 7 август. Добрата новина за нас и системата е, че успяхме да скъсим тези срокове в резултата на това, че бяха предвидени в графика на работата на контролната комисия – комисия, която няма да се активира, тъй като нямахме жалби. Това ни позволи още малко да изтеглим сроковете”, обясни Вълчев. По думите му, всички първокласници ще получат учебниците навреме.", "date": "2017.08.03", "title": "МОН се отказва от скъсяване на лятната ваканция, но защитава 3-годишната уседналост за прием в първи клас (ОБЗОР)"}
{"url": "http://www.focus-news.net/news/2017/08/03/2422073/ria-novosti-sadat-v-kiev-prodalzhi-razglezhdaneto-na-deloto-sreshtu-viktor-yanukovich-za-darzhavna-izmyana.html", "text": "Съдът в Киев ще се събере, след продължителна пауза, за да продължи разглеждането на углавното дело против бившия президент на Украйна Виктор Янукович, по обвинение в държавна измяна, предаде РИА Новости.\r\nОчаква се, че съдът ще продължи разглеждането на делото по същество, с участието на новия адвокат на Янукович, който настоява, че неговият клиент трябва да участва в съдебните заседания чрез видеоконференция.\r\nБившият президент, отправи искане в Генералната прокуратура и Националното антикорупционно бюро на Украйна, да бъдат привлечени към наказателна отговорност трима съдии от киевския съд за решение, „което противоречи на правото“, по неговото дело.\r\nПо-рано, в хода на делото, защитата на Янукович обяви оттеглянето му от съдебния процес. Самият той, в ефира на руска телевизия заяви, че е оттеглил своите адвокати, заради това, че „не иска да взима участие в съдебен процес, с предначертан резултат“.\r\nПревод и редакция:", "date": "2017.08.03", "title": "РИА Новости: Съдът в Киев продължи разглеждането на делото срещу Виктор Янукович за държавна измяна"}
{"url": "http://www.focus-news.net/news/2017/08/03/2422074/balgariya-komentari-v-svetovnite-medii-agentsiya-fokus.html", "text": "По време на двустранната си работна среща в Скопие, провела се след подписването на Договора за добросъседство между България и Македония, министрите на отбраната на двете страни Красимир Каракачанов и Радмила Шекеринска подчертаха, че  засилването на добросъседските отношения между Македония и България е  от полза не само за двете страни, но и за региона и за цяла Европа, пише „Свободен Печат“.\r\nМинистърът Шекеринска благодари на бързата реакция на българското правителство, което предложи помощ с хеликоптери за гасенето на пожарите, които обхванаха Македония. Споразумението за помощта бе постигнато на срещата на министър-председатели Зоран Заев и Бойко Борисов и личният ангажимент на министър Каракачанов позволи помощта да се реализира веднага.\r\n„Това показва, че добрите отношения между съседите винаги са от полза за бързо решаване на всеки проблем“,  заяви Шекеринска.\r\n„Политиката на България винаги е била да подкрепи държавната независимост на Македония“, посочи Каракачанов и добави, че България поставя на разположение целия си опит и контакти за по-бързо приемане на Македония в ЕС и НАТО. „България иска да помогне на Македония. Контактите, които създадохме по пътя ни към ЕС и НАТО могат да ви бъдат много полезни. Когато България, Гърция  и Македония и всички страни от региона  станат част от ЕС проблемите ще се решават по-лесно. За приемането на Македония в НАТО предлагаме нашия опит и съвети“, добави българските министри.\r\nМинистрите договориха засилено сътрудничество в областта на отбраната, по отношение на обучението на членовете на въоръжените сили на Македония в България.\r\n*** Със съвместно честване и полагане на цветя на гроба на Гоце Делчев в църквата \"Свети Спас\" в Скопие македонският и българският министър-председатели Зоран Заев и  Бойко Борисов тази сутрин в 8 часа започнаха честването на двата македонски Илиндена - 114 годишнината от Илинденско-Преображенското въстание и 73 - годишнината от първото заседание на АСНОМ, предаде Deutsche Welle  в македонската си редакция.\r\nДвамата бяха посрещнати с аплодисменти. Заев поздрави гражданите на Македония за двата Илиндена, изразявайки \"вяра за ясно и светло бъдеще\".\r\n\"Историята и миналото се основава на изграждането на европейското бъдеще. Послушайте Гоце Делчев, който заръча \"да не се губи време\". Бъдете горди - пътят на Македония е отворен. Нужни са ни стабилност, развитие и европейско бъдеще\", заяви Заев. Той подчерта, че успехът не е на един човек или на една партия, а \"на всички жители на нашата Македония\", споменавайки всички етнически общности, които живеят в страната.\r\nМинистър-председателят подчерта, че след демократичните промени в страната са необходими и демократични промени в региона. \"Подадохме ръце, и имаше ръце, които са подадоха към нас. С България заедно изпращаме посланието - регионът се държи европейски и заслужава да живее европейски. В следващия период очакваме и други ръце протегнати към нас \", посочи Заев, изразявайки и своя оптимизъм и този на правителството, че идват по-добри дни за Македония.\r\n Позовавайки се на правителствения реформи план 3-6-9, Заев посочи, че за него като министър-председател е чест да изпълни обещанието за достоен живот и перспективна държава, един голям пробив в новата история на Македония. Заев призова към сплотеност за промени и за \"помирение на миналото и настоящето в името на бъдещето\". \r\nС съвместното честване на празника пред гроба на Гоце Делчев честването на празника не завършва. Президентът Георге Иванов в 10 часа ще положи цветя пред паметниците на АСНОМ и на Никола Карев, а след това ще се поклонят пред паметника на първия председател на Президиума на АСНОМ, Методи Андонов-Ченто, където ще има обръщение. Празнуването продължава с тържество по повод първото заседание на АСНОМ, за което в Мемориалния център в Пелинце в 11 часа ще говори вицепремиерът по икономическите въпроси, Кочо Ангушев. Централното честване на празника ще се проведе на Мечкин Камен в Крушево. Там делегация на парламента ще положи цветя на гроба на президента на Крушевската република, Никола Карев.  \r\n***  Председателят на опозиционната македонска партия ВМРО-ДПМНЕ Никола Груевски се срещна с министър-председателя на България Бойко Борисов. Двамата са обсъдили двустранните отношения като са подчертали общите ангажименти към насърчаването на добросъседските отношения в сферите от общ интерес, както и към интеграцията на Македония в Европейския съюз и НАТО, предаде македонската медия \"ТВ Нова\"(Македония). \r\nГруевски подчерта, че ВМРО-ДПМНЕ е за задълбочаване на приятелството между Македония и България, икономическото развитие и по-доброто сътрудничество между македонския и българския народ.\r\nПо отношение на Договора за добросъседство, приятелство и сътрудничество, Груевски подчерта, че ВМРО-ДПМНЕ по отношение на тази тема има принципни, дългогодишни и аргументирани позиции, чиято основна идея е да се постигне споразумение, в който няма да има чувство за победител и победен и което ще реализира идеята за истинско и равноправно приятелство и сътрудничество между двете държави и народи. Той информира своя събеседник, че съгласно становището на Централния комитет на партията ВМРО-ДПМНЕ няма да даде подкрепа на договора, който е подписан от правителството на Зоран Заев и за който ВМРО-ДПМНЕ е имал конструктивни и съществени забележки и предложения за неговото подобряване.\r\nДвете страни подчертаха значимостта и необходимостта от по-бърза интеграция на Република Македония в НАТО и в Европейския съюз, като приоритет, който ще осигури трайна стабилизация на региона и ще осигури условия за допълнително икономическо развитие на същия.\r\nСъбеседници обсъдиха и сътрудничеството в областта на Европейската народна партия, където членуват и ВМРО-ДПМНЕ, и ГЕРБ.\r\n***  Според македонския анализатор Оливер Андонов в договора за добросъседство с България няма нито дума за македонската нация и македонския език. Според него някой се опитва да се подиграва с Илинден, предаде македонската медия \"ТВ Нова\".\r\n\"Някой умишлено иска да се подиграва с Илинден, така че се подписа договор, в който няма нито дума за македонската нация и македонския език. Няма по-голям празник от Илинден и македонският народ няма да го пренебрегне, но тази година няма да бъде с магнитуда от предишни години заради подигравката към Илинден и договора, който се сключва. ВМРО-ДПМНЕ призова членовете си да не отиват на празника, с цел да не се поддадат на инсценирани провокации от страна на политическите опоненти \", смята Андонов.\r\n*** Според депутата от македонската опозиционна партия ВМРО-ДПМНЕ, тя няма да подпише Договора за добросъседство с България заради спорните въпроси за езика и учебниците, предаде македонската медия \"ТВ Нова\" \r\n\"Министър-председателят Зоран Заев подписа договора и заяви, че неговото правителство предлага решения, а не проблеми. Но споразумението такова, каквото е, отваря проблеми. Няма дебат за сделката \", заяви Йовановски.\r\nСпоред него с договора Заев я превил гръбначен стълб, а България е получи причина да празнува.\r\n\"Лично като член на ВМРО-ДПМНЕ не се ядосвам на Бойко Борисов и на българската страна. Когато една страна се стреми да постигне своите цели, да ги осъществява. Заев прегъна гръбначния си стълб и приведен подписа договора. В обръщението си дори каза моя народ, а не македонския народ. Той прилага това, което започна. ВМРО-ДПМНЕ не подписа споразумението с България заради спорните въпроси - езика, учебниците \", заключи депутатът.\r\n***  Според македонския историк Вихайло Миноски българските учени се страхуват от македонизма, предаде македонската медия \"ТВ Нова\"\r\nМиноски заяви, че България се страхува от членството на Македония в Европейския съюз, с което биха могли да бъдат застрашени интересите й.\r\nСпоред него, в Договора за добросъседство има несъответствия, като например в частта, в която е посочена \"общата история\". Миноски смята, че с това се загатва за общата  история е до 1944 година.\r\nИсторикът добави, че има голяма промяна при честването на Илинден тази година в Македония: за първи път той се чества с представители на друга държава.\r\n\"Голяма стъпка и жест на добра воля е двама министър-председатели да се поклонят пред гроба на Гоце Делчев, но Македония ще го приеме по-добре, ако това не е свързано с нашето историческо минало\",  заяви Миноски.\r\n\"На Балканите винаги политиката е тази, която диктува историята, въпреки че не е така в много други страни. С промяната на политическите отношения след Югославия, се промени климатът между Македония и България, въпреки че са необходими близки отношения между двата народа. Политиката налага как ще се отнася науката \", добави той.\r\n***  България и Македония подписаха Договор за добросъседство, който трябва да помогне на страните да преодолеят разногласията помежду си, пише украинският вестник  Корреспондент.\r\nОтбелязва се, че този договор ще увеличи шансовете на Македония да влезе в ЕС и в НАТО.\r\nВъпреки тесните религиозни, исторически и езикови връзки, между България и Македония дълги години имаше напрежение. България и до момента не признава съществуването на македонския език, определяйки го за диалект на българския. \r\n„Договорът за приятелство е общ принос в политическата стабилизация между двете страни и в региона“, отбеляза македонският министър-председател Зоран Заев в Скопие след подписването на документа с българския си колега Бойко Борисов.  \r\nВ документа България, която вече е член на ЕС и на НАТО, се задължава да поддържа усилията на Македония да се присъедини и към двете обединения.  И двете страни обявиха, че ще подобрят икономическите си връзки, ще се откажат от териториални претенции и ще подобрят ситуацията с правата на човека и малцинствата.\r\nПо-рано бе съобщено, че Македония е готова да се преименува в името на влизането в НАТО. Съседна Гърция настоява за промяна на наименованието, за да няма объркване с гръцката област с името Македония.", "date": "2017.08.03", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/08/03/2422076/tass-katar-e-izpratil-zhalba-sreshtu-egipet-do-ss-na-oon-s-obvinenie-v-pristrastie.html", "text": "Катар е подал жалба срещу Египет в Съвета за сигурност на Общността на обединените нации с обвинение в пристрастно отношение и използване с користни цели на постовете, които страната заема в ООН. Това съобщи ТАСС, позовавайки се на изказвания на египетски дипломати от ООН.\r\nСпоред техните думи, Катар е предал, в СС на ООН и лично на Генералния секретар Антонио Гутериш, жалба, с обвинение срещу Египет, „за използване на членството си в Съвета за сигурност, за достижение на свои собствени политически цели.“ В жалбата се твърди, че Кайро използва заемания от египетски представител пост на Председател на комитета за противодействие на тероризма при СС на ООН, за да „си разчиства сметките с отделни държави“. Според Доха, подобно поведение на Египет „препятства обективната работа и доверието към този комитет“.\r\nЕгипетските дипломати в ООН са отбелязали, че „ще отговорят на жалбата на Катар, по съответстващия начин“. \r\n„Отговорът ще бъде даден, след съгласуване с египетското ръководство и вземайки предвид актуалния конфликт около Катар, както и в съответствие с принципите на ООН“, поясниха представителите на републиката. \r\nПревод и редакция:", "date": "2017.08.03", "title": "ТАСС: Катар е изпратил жалба срещу Египет до СС на ООН с обвинение в пристрастие"}
{"url": "http://www.focus-news.net/news/2017/08/03/2422077/komsomolskya-pravda-balgariya-i-makedoniya-podpisaha-dogovor-za-dobrosasedstvo.html", "text": "Министър председателят на България Бойко Борисов и неговият македонски колега Зоран Заев, подписаха Договор за приятелство, добросъседство и сътрудничество между двете страни. Това се случи в Скопие, пише руският всекидневник Комсомолская правда.\r\n„Подписването на договора свидетелства, че там, където има политическо желание, въпросите се решават. България и Македония направиха историческа крачка напред“, заяви Зоран Заев на съвместна конференция с Бойко Борисов, след подписването на договора.\r\n„Този договор се явява общ успех и общ принос в стабилността на страните от региона. Този договор е пример за сътрудничество в региона. Ние виждаме в българското правителство конструктивен партньор“, добави Заев. Освен това той подчерта значението на икономическото сътрудничество, особено в областта на транспортните и газовите връзки.\r\n„Договорът е изключително важен за нас и за вас. Транспортният коридор №8 ще обедини целите Балкани и ще им даде възможност да търгуват помежду си, да правят бизнес и да се увеличи потока от туристи“, заяви Бойко Борисов.\r\nОсвен това, той подчерта, че договорът не е насочен против съседните страни, а е послание за мир, приятелство и благоденствие.\r\nПревод и редакция:", "date": "2017.08.03", "title": "Комсомолскя правда: България и Македония подписаха договор за добросъседство"}
{"url": "http://www.focus-news.net/news/2017/08/03/2422078/tass-v-sasht-se-poyavi-uebsayt-za-borba-s-ruskoto-informatsionno-vliyanie.html", "text": "Интернет страницата Hamilton 68, е предназначена за изваждане на показ на „проруската пропаганда“ и дезинформация. Тя беше открита в сряда (02.08). Проекта е реализиран от неправителствения Алианс за осигуряване на демокрацията, с поддръжката на германския клон на фонда Маршал, предаде ТАСС.\r\nУебсайтът позволява, в реално време, да се анализира съдържанието на 600 записа в Туитър на английски език. Включително става въпрос за профили в мрежата, които, според мнението на администратора на страницата, се използват за разпространение на информация от руските медии Спутник и RT. Освен това, ще се отделя внимание на потребители, които си обменят позитивна информация за руските власти. От компанията, собственик на Туитър заявиха, че не участват в проекта.\r\n„Ние не твърдим, че всеки от този списък, със сигурност, получава пари от Кремъл“, заяви представителят на германския клон на фонда Маршал, Д. М. Бергер. Въпреки това, според него, в списъка с профили, избрани за наблюдение, има и такива, които са професионални разпространители на дезинформация. Авторите на проекта си поставят за цел да предотвратят повторението, в САЩ и Европа, на приписваните на Москва опити за вмешателство в изборите за президент на САЩ през 2016 г.\r\nПревод и редакция:", "date": "2017.08.03", "title": "ТАСС: В САЩ се появи уебсайт за борба с руското информационно влияние"}
{"url": "http://www.focus-news.net/news/2017/08/03/2422081/vzglyad-polsha-se-vpusna-v-mnogo-opasna-igra-s-germaniya.html", "text": "Според мнението на Министъра на отбраната на Полша Антоний Мачеревич, Берлин дължи на Варшава военни репарации от времето на Втората световна война. Скандалното заявление е част от разразилата се конфронтация между двете страни. Полските власти са обхванати от жажда за имперски реванш, но фирмената полска арогантност ще осигури на правителството, а и на цяла Полша, големи неприятности, пише руското издание „Взгляд“.\r\nВ рамките на последното изостряне на отношенията между Полша и ЕС, поляците предприеха следния ход: В ефира на полска телевизия, Военният министър заяви, че Германия трябва да плати на Полша репарации за нанесените щети и извършените престъпления по време на Втората световна война. Той използва крайно агресивна реторика, която със сигурност е прозвучала доста обидно за Германия.\r\nЗаявлението му, се явява продължение на конфликта, който бушува вече повече от една година и е свидетелство за все по-нарастващото напрежение между Варшава и Брюксел, а също и Берлин, като доминиращата европейска сила.\r\nКонфликтът се води на много нива и по разнообразни теми, включително и за, провеждащото се в Полша, обезлесяване на Беловежката гора.\r\nПреди няколко дни ЕК стартира санкционна процедура срещу Полша, заради съдебната реформа в страната, която противоречи на законодателството на ЕС. Този ход стана логично продължение на действията на Европа, която е недоволна от политиката на управляващата партия в Полша „Право и справедливост“. Според Брюксел тя проявява авторитарни тенденции, урязва правата на съда и отнема свободата на пресата.\r\nНа свой ред Варшава не остава длъжна и си позволява крайно резки изказвания против ЕС, като цяло и срещу Германия в частност.\r\nИзглежда, че главната причина за събитията, се корени в съчетаването на новата геополитическа реалност и текущите тенденции в ЕС, силно омешани с явния стремеж на Полша за геополитически (даже, може да се каже, исторически) реванш.\r\nНа първо място – Полша много болезнено и негативно възприема последните събития в ЕС и по-специално прехода към концепцията „Европа на различни скорости“. Причината е очевидна: от „новите“ членове на ЕС, именно Полша получи (и продължава да получава) най-сериозните преференции и най-големите субсидии от общността. Концепцията предполага отрязване на Варшава от голяма част от получаваните  в момента блага и като цяло, понижение на статута ѝ в ЕС, което би означавало преместване в геополитическата периферия. Това ще доведе до сериозни загуби, както на символически, така и на материални блага, с които Полша разполага в последното, малко повече от, десетилетие.\r\nНа второ място, именно Полша стана опорната геополитическа база на САЩ за Европа, което в последните години среща съриозна съпротива от страна на Стара Европа.\r\nНяма да е вярно да се твърди, че Варшава се явява безропотен сателит на Вашингтон, който безусловно изпълнява неговата воля. По-скоро Съединените щати се явяват, за полските власти – националисти, жадуващи за имперски реванш – удобен чадър за достигането на собствените цели, включително в съперничеството с Берлин и Москва.\r\nНа трето място, трансформацията на цялата световна геополитическа система представлява шанс за достигането на поставените цели и повишението на статуса на държавата, така че е много лесно да бъде разбрано полското правителство, което се опитва да се възползва от този шанс.\r\nВ следствие от горепосоченото, политиката на Варшава, в последно време, се отличава с резки, на границата на скандала, заявления и ходове: от опитите да торпилират „Северен поток 2“, до последните заявления за репарации от Германия.В тази ситуация може и да не се споменава за множеството антируски ходове.\r\nМоже би, главният проблем на Варшава в дадената ситуация, се корени в това, което е прието да се нарича „полска амбиция“, която кара поляците да не оценяват адекватно ситуацията и да престъпват „червени линии“. Заради тази особеност, полските елити, вече нееднократно са докарвали на страната си тежки, а по-някога и катастрофални, последствия.\r\nПо-скоро, полските власти се държат рязко и оскърбително с Германия и ЕС, надявайки се на поддръжката и прикритието от САЩ, но американците са известни с умението си да защитават собствените си интереси грамотно и да оставят на произвола на съдбата своите съюзници, а Германия няма да изчезне никъде и едва ли ще забрави текущите действия на Варшава против нея.\r\nПревод и редакция:", "date": "2017.08.03", "title": "„Взгляд“: Полша се впусна в много опасна игра с Германия"}
{"url": "http://www.focus-news.net/news/2017/08/03/2422083/afp-otkrivaneto-na-konstitutsionnoto-sabranie-na-venetsuela-se-otlozhi-za-petak-0408.html", "text": "Презиентът на Венецуела Николас Мадуро отложи първото заседание на Конституционното събрание за петък (04.08), предаде AFP.\r\n„Приехме предложение, откриването на Националното конституционно събрание, да се отложи за петък, 11 часа, за да бъде организирано в спокойна обстановка с целия необходим протокол.\r\nПревод и редакция:", "date": "2017.08.03", "title": "AFP: Откриването на Конституционното събрание на Венецуела се отложи за петък (04.08)"}
{"url": "http://www.focus-news.net/news/2017/08/03/2422085/pravda-reks-tilarsan-obyavi-strategicheskoto-otstaplenie-na-sasht-kakvo-znachi-tovai.html", "text": "Случи се нещо невероятно! Държавният секретар на САЩ официално заяви, че Вашингтон не иска да сменя режима в Северна Корея. Тези думи могат да значат много. Например, да унищожат вярата в американската гаранция, да обнулят основанието на цялата американска стратегия, построена на използването на незаконни санкции, против неудобни държави. Като минимум, това може да струва кариерата на самия Рекс Тилърсън, пише \"Правда\".\r\n„Ние не сме ваши врагове, не ви заплашваме… Не искаме да сменяме режима и не искаме той да падне, не искаме ускорено обединение на полуострова и не търсим повод, за да изпратим наши войски на север т 38-ия паралел“, - това са думите на американския дипломат.\r\nВсички тези уверения са адресирани за Северна Корея.\r\nТова е истинска сензация!\r\nОтсъдете сами: трябваше Пхенян да проведе изпитания на ракети, които могат да достигнат до цели на Източното крайбрежие на САЩ, за да смени Вашингтон тона си на обръщение с него. „Не стреляйте, ние не сме ваши врагове!“ – това звучи като молба за пощада. Съгласете се, подобно нещо, от думите на американски политик от този ранг, отдавна, ако изобщо, не сме чували. Ако някой си спомня – нека сподели кога?!\r\nПревод и редакция:", "date": "2017.08.03", "title": "„Правда“:  Рекс Тилърсън обяви стратегическото отстъпление на САЩ. Какво значи това?"}
{"url": "http://www.focus-news.net/news/2017/08/03/2422079/balgariya-i-makedoniya-se-prekloniha-pred-pametta-na-gotse-delchev-obzor.html", "text": "Министър-председателят Бойко Борисов и македонският му колега се поклониха пред паметта на Гоце Делчев в Скопие по повод отбелязването на 114-тата годишнина от избухването на Илинденско-Преображенското въстание. Церемонията по полагане на венци се състоя пред гроба на Гоце Делчев в църквата „Св. Спас”, която е смятана за един от най-важните паметници на културата в града и е разположена източно от крепостта Скопско кале. Окончателния си вид църквата добива в XIX век. През 1825 г. е довършен иконостасът, дело на майсторите Петър Филипов и Макрий Негриев, а през 1867 г. са изписани част от престолните икони. През 1854 г. Дичо Зограф изписва много от иконите в църквата. От 1946 г. в каменен саркофаг в двора на църквата „Св. Спас” са положени тленните останки на българския революционер Гоце Делчев (1872-1903).\r\nНа събитието от българска страна присъстваха още вицепремиерът и външен министър Екатерина Захариева, вицепремиерът и министър на отбраната Красимир Каракачанов, енергийният министър Теменужка Петкова, транспортният министър Ивайло Московски, посланикът ни в Скопие Иван Петков, депутатът в Европейския парламент Андрей Ковачев и др.\r\nВ Договора за приятелство, добросъседство и сътрудничество между Република България и Република Македония, който беше подписан във вторник от двамата премиери, е договорено, че страните ще организират по взаимна договореност съвместни чествания на общи исторически събития и личности, насочени към укрепване на добросъседските отношения в духа на европейските ценности. За да влезе в сила, Договорът трябва да бъде ратифициран от правителствата на България и Македония.\r\nПо време на церемонията македонският премиер Зоран Заев коментира, че стратегическата цел на страната е членството й в ЕС и НАТО. „Историята и имената ги поставихме в основата, с която започнахме да градим европейското и евроатлантическото бъдеще, което води до качествен живот“, заяви Заев. По думите му има светло бъдеще за всеки в Република Македония. Според него е чут заветът на Гоце Делчев - Македония и България са си подали ръце и са създали път за развитие. „Именно за развитието са необходими доброволно подадени ръце на граждани и народи, които се подкрепят работят заедно“, каза още Зоран Заев.  Македонският премиер допълни, че регионът е подготвен да води политики на зрялост, мъдрост и посветеност на гражданите си и се отнася европейски и заслужава да придобие правото да се развива в евроатлантическото семейство.", "date": "2017.08.03", "title": "България и Македония се преклониха пред паметта на Гоце Делчев (ОБЗОР)"}
{"url": "http://www.focus-news.net/news/2017/08/03/2422082/reuters-donald-tramp-iska-da-uvolni-glavnokomandvashtiya-na-amerikanskite-voyski-v-afganistan.html", "text": "Президентът на САЩ Доналд Тръмп има съмнения за войната в Афганистан и това е довело до забавяне на прилагането на новата стратегия на САЩ за Южна Азия. Скептицизма му е стигнал до там, че да предложи да бъде уволнен Джон Никълсън, командващия на въоръжените сили на САЩ за региона, предаде Reuters.\r\nПо време на среща в Белия Дом, Тръмп е поискал от главните си помощници по сигурността, да му предоставят повече инфомация за ситуацията в Афганистан, където американските войски стоят вече 16 години и все още не са ликвидирали заплахата от Талибаните.\r\nСрещата се е разгорещила и Тръмп е предложил на Военния министър Джеймс Матис и на Началник-щаба на Обединеното командване на въоръжените сили на САЩ генерал Джоузеф Дънфорд, да обмислят оставката на Никълсън, заради неуспехите във войната.\r\n„Не печелим“, е казал Тръмп на своите подчинени, според източници, които са предпочели да останат анонимни.\r\nПревод и редакция:", "date": "2017.08.03", "title": "Reuters: Доналд Тръмп иска да уволни главнокомандващия на американските войски в Афганистан"}
{"url": "http://www.focus-news.net/news/2017/08/03/2422086/gazetaru-pri-vzriv-na-sklad-za-boepripasi-v-abhaziya-sa-postradali-35-rusnaka.html", "text": "При взрив на склад за боеприпаси в Абхазия са пострадали 60 души, пише „Газета.ру“, позовавайки се на информация от посланика на Русия в Сухуми Турал Джавадов.\r\n„60 души са пострадали, от тях 35 са руснаци. 27 души са хоспитализирани. Няма убити или хора със заплаха за живота. Повечето от пострадалите са с леки или средни травми. Само четири човека са с тежки наранявания, но и техния живот не е застрашен от нищо, всичко е под контрола на медицинския персонал.“, поясни Джавадов.\r\nПревод и редакция:", "date": "2017.08.03", "title": "„Газета.ру“: При взрив на склад за боеприпаси в Абхазия са пострадали 35 руснака"}
{"url": "http://www.focus-news.net/news/2017/08/03/2422084/pravitelstvoto-prie-upravlenskata-si-programa-obzor.html", "text": "Правителството прие управленската си програма. Това се случи по време на седмичното заседание на  Министерски съвет. Документът е съставен в изпълнение на подписаното Коалиционно споразумение между Политическа партия ГЕРБ и Обединени патриоти – НФСБ, АТАКА, ВМРО, и е съобразен с приоритетите за управление към него. Управленската програма обхваща 20 области, за които правителството на България набелязва 65 приоритета и 902 мерки, чрез които ще се реализират основните приоритети на коалицията. Общата цел на коалиционното правителство е: доходи, сигурност, икономически прогрес, свобода и демокрация, сила на предприемаческия дух и прозрачност на управлението. По време на заседанието премиерът Бойко Борисов заяви, че е необходима всекидневна работа. „Просто нямаме алтернатива, няма по-добри от нас и всеки ден трябва максимално да се доказваме и да си изпълняваме програмата. Това изпълним ли го, мисля, че ще се случат доста по-добри неща“, добави Борисов. Министър-председателят уточни, че с приемането на програмата правителството застава зад своя ангажимент за устойчиво нарастване на доходите, ограничаване на негативните демографски тенденции, минимизиране на рисковете и неутрализиране на опасностите за националната сигурност на България, гарантиране на ефективна, бърза и справедлива съдебна власт, провеждане на решителна политика за ликвидиране на неграмотността, подобряване здравето на нацията, гарантиране на енергийната сигурност на страната, повишаване растежа и конкурентоспособността на българската икономика. От думите на премиера Борисов стана ясно, че кабинетът извежда в отделен приоритет мерките за намаляване на административната тежест за гражданите и бизнеса и развитието на електронното управление. От името на коалиция „Обединени патриоти“ вицепремиерът Валери Симеонов изрази задоволство от подготвения документ. Според него програмата е добра, доста детайлна, стегната. „Искам да обърна внимание, че тази програма е коалиционна, че носим отговорност съвместна и апелирам за мобилизация за изпълнението на тази програма. Редно е да се отбележи, че една част от заложените приоритети и мерки вече са направени“, каза вицепремиерът. Според него сега политическите им опоненти вече трудно ще могат да предявяват претенции. Валери Симеонов благодари на екипа, изготвил програмата и определи действията му като изключително уместните и далновидни. Освен управленска програма, на седмичното си заседание, кабинетът одобри законодателната и оперативната си програма за втората половина на 2017 г.\r\nПрограмата за управление на правителството на Република България в периода 2017-2021 г. може да видите", "date": "2017.08.03", "title": "Правителството прие управленската си програма (ОБЗОР)"}
{"url": "http://www.focus-news.net/news/2017/08/03/2422087/ria-novosti-kitay-se-nadyava-na-mirno-razreshenie-na-konflikta-vav-venetsuela.html", "text": "Китай се надява на мирно разрешение на възникналия във Венецуела конфликт, предаде РИА Новости, позовавайки се на заявление от китайското Министерство на външните работи.\r\nПекин няма намерение да се меси във вътрешните работи нито на Венецуела, нито на други страни, се казва още в съобщението.\r\nПревод и редакция:", "date": "2017.08.03", "title": "РИА Новости: Китай се надява на мирно разрешение на конфликта във Венецуела"}
{"url": "http://www.focus-news.net/news/2017/08/03/2422089/the-guardianmanish-shahlondonski-lekar-e-obvinen-za-izvarshvaneto-na-118-seksualni-prestapleniya.html", "text": "Маниш Шах, на 47 години, е обвинен за 65 нападения чрез проникване, 52 случая на сексуално насилие и един случай на сексуално насилие над дете. Той е лекар, който е практикувал в източен Лондон, пише The Guardian.\r\nДеянията са извършени по време на практиката му като лекар, между юни 2004 г. и юли 2013 г., над 54 жертви.\r\nОбвиненията бяха обявени в сряда (02.07), след дълго разследване. Той е пускан под гаранция на няколко пъти, като първият арест е през 2013 г. Делото ще се гледа на 31 август в съда Баркингсайд.\r\nМаниш Шах е регистриран лекар и е работил с националната здравна служба на Великобритания.\r\nПревод и редакция:", "date": "2017.08.03", "title": "The Guardian:Маниш Шах,лондонски лекар, е обвинен за извършването на 118 сексуални престъпления"}
{"url": "http://www.focus-news.net/news/2017/08/03/2422088/the-telegraph-prints-filip-izchezna-pod-dazhda-na-posledniya-si-ofitsialen-angazhiment.html", "text": "Докато дъжда се изсипваше над Бъкингамския дворец, Дукът на Единбург Принц Филип се появи за последния си официален ангажимент, въпреки че щеше да му бъде простено, ако беше решил да остане на закрито, поради преклонната му възраст, пише The Telegraph.\r\nТова, разбира се, нямаше да е в стила на човек, който, независимо от слънцето и дъжда, е провел повече от 22 200 мероприятия, по време на дългата си публична кариера.\r\nТочно в 14:55 часа, принц Филип се появи на стъпалата на двореца, за да изпълни последния си официален ангажимент, този път като Капитан на кралските морски пехотинци, преди да се оттегли на впечатляващите 96 години.\r\nПревод и редакция:", "date": "2017.08.03", "title": "The Telegraph: Принц Филип изчезна под дъжда на последния си официален ангажимент"}
{"url": "http://www.focus-news.net/news/2017/08/03/2422092/reuters-sasht-se-pritesnyava-ot-tezhki-posledstviya-ako-al-kayda-prodalzhi-da-dominira-v-idlib.html", "text": "Майкъл Ратни, който е ръководител на звеното на Държавния департамент на САЩ за Сирия, заяви, че ако терористическите организации, издънки на „ал Кайда“ продължат да доминират в Северозападната сирийска провинци Идлиб, това ще има тежки последствия и ще направи много трудно, да бъде убедена Русия, да не поднови бомбардировките над града и региона, предаде Reuters.\r\nВ свое съобщение, пуснато в интернет, Ратни предупреди, че чрез последната си офанзива, „Хаят Тахрир аш Шам“, която е издънка на „Фронта ан Нусра“(Сирийското поделение на „ал Кайда“), се е бетонирала в провинцията и е поставила „бъдещето на Северна Сирия в голяма заплаха“.\r\n„Северна Сирия е сцена на една голяма трагедия“, заяви Ратни, който беше зад секретните преговори в Аман, между САЩ и Русия.\r\n„В случай на хегемония на „Фронта ан Нусра“ в Идлиб, ще бъде много трудно за САЩ да убеди международните партньори да не предприемат нужните военни мерки“, подчерта той.\r\nПревод и редакция:", "date": "2017.08.03", "title": "Reuters: САЩ се притеснява от „тежки“ последствия, ако „ал Кайда“ продължи да доминира в Идлиб"}
{"url": "http://www.focus-news.net/news/2017/08/03/2422090/afp-kongresat-na-chili-otmeni-zabranata-za-aborti.html", "text": "Конгресът на Чили отмени стриктната забрана за аборти, която беше въведена по времето на последните дни на режима на Аугусто Пиночет, преди близо три десетилия, предаде AFP.\r\nОтмяната е била приета с 22-13 гласа в Конгреса. Чрез новия закон се разрешава аборт, в случаи на изнасилване, ако животът на майката е в риск или ако се докаже, че плодът е мъртъв. Сега закона предстои да бъде одобрен от Конституционния съд на страната, което бе поискано от опозицията.\r\nВ тази дълбоко консервативна страна, мярката беше поставена като приоритет в кампанията на Мишел Башеле, която стана първия президент на Чили от женски пол.\r\nПревод и редакция:", "date": "2017.08.03", "title": "AFP: Конгресът на Чили отмени забраната за аборти"}
{"url": "http://www.focus-news.net/news/2017/08/03/2422091/independent-startirana-e-uchebna-programa-za-transdzhendari-koyato-da-podpomogne-kompaniite-ot-tehnologichniya-sektor-da-gi-naemat.html", "text": "Стартирана е  „Учебна програма“ за транссексуални, която да подпомогне компаниите от технологичния сектор, да ги наемат. Това се осъществява от правозащитна организация, в съдействие с големи компании от сектора, а целта е да се дадат съвети на фирмите за наемането и задържането на работа, на трансджендър служители, пише Independent.\r\nТози ход е следващата фаза на инициатива, започната от Правозащитния център за трансджендъри и е наречена „Трансформ Тех“. През април вече се проведе среща, на която присъстваха трансджендъри и представители на технологичната индустрия, те обсъдиха проблемите, които срещат те на работното място в този сектор.\r\n„Ние срещаме същите проблеми, както и жените и сме смятани за слабото звено на работното място. Това са причините, които работодателите сочат, когато не искат да наемат транс или джендър сексуални в своята ком пания“, заяви представител на обществото.\r\nТой обясни, че проблема с липсата на различни, е „един от основните за провала на технологични сектор“. Според него тази индустрия може да действа като сигурен пристан. „Имахме разговори с хора от нашето общество, които са намерили убежище в тази индустрия и те обясниха, че не им се е налагало да се притесняват, за това, как изглеждат и как говорят.“\r\nПревод и редакция:", "date": "2017.08.03", "title": "Independent: Стартирана е  „Учебна програма“ за трансджендъри, която да подпомогне компаниите от технологичния сектор, да ги наемат"}
{"url": "http://www.focus-news.net/news/2017/08/03/2422095/saedinenieto-pravi-silata-stava-deviz-na-balgarskoto-predsedatelstvo-obzor.html", "text": "Министерският съвет одобри девиза „Съединението прави силата“ за мото на Българското председателство на Съвета на ЕС 2018 г. На английски девизът ще има следния превод: „United We Stand Strong“.  \r\nПред журналисти министърът на Българското председателство на Съвета на Европейския съюз 2018 Лиляна Павлова коментира, че утвърждавайки и слоганът, се завършва и визуализацията на това как ще изглежда българското председателство. Министър Павлова съобщи, че на правителственото заседание в сряда е утвърден и календарът на събитията по време на председателството. „Председателствата от 1999 г. насам се провеждат по един и същи начин. Планираме провеждането на 12 съвета на министрите в София. Ако направим аналог с Естония и Малта, ще видите че България има най-много събития, които се провеждат“, добави тя. Павлова подчерта, че с това иска да затвори темата и спекулацията, че по някакъв начин сегашното правителство се е отказало от събития по време на председателството. \r\nПредседателството ще бъде открито на 4 януари 2018 г. Министър Павлова уточни, че събитията са разделени на 4 категории. Най-високата категория са срещите тип А на ниво държавни лидери, следват събитията категория В - ниво генерални директори  и началник-отдели. В Парламентарното измерение има 6 събития, които са категория С. А в категория D влизат работни групи, които ще заседават в България. \r\nОбщо 37 министерства и ведомства са предложили провеждане на над 200 събития у нас по време на Българското председателство. Най-много са събитията в София, планирани са такива и във Варна, Бургас, Пловдив, Велико Търново. София ще бъде домакин на 12 неформални заседания на Съвета, на 11 срещи на високо ниво, сред които и срещата на държавните и правителствени ръководители. Варна ще бъде домакин на срещата на министрите с ресор туризъм от Организацията за Черноморско икономическо сътрудничество.\r\nНа експертно ниво е предвидено да се проведат над 170 срещи и заседания, а под егидата на Председателството са планирани още поне 30 събития.\r\nОфициалният интернет портал на Българското председателство на Съвета на ЕС ще бъде пуснат на 1 декември 2017 г., месец преди България да поеме домакинството, каквато е практиката на другите ротационни председателства. Сайтът ще бъде на четири езика: български, английски, немски и френски, посочи министър Лиляна Павлова.\r\nДва вида специална емисия монети  с издание 2018 г. ще бъдат използвани като подаръци на Председателството - сребърна монета с позлата за делегатите на срещите на високо равнище и монета от 2 лева със символите на Българското председателство, посочи министърът.\r\nСъс съдействието на Министерството на транспорта ще бъде валидирана и пощенска марка.\r\nЛиляна Павлова заяви, че страната ни е готова за председателството, нямаме слабо звено. „Имаме подготвен екип от 1500 души, готов е календара на събитията 6 месеца преди поемането на Председателството и правим всичко необходимо за осигуряването на логистиката“, заяви министърът за Българското председателство. \r\nМотото е предложено от участниците в поредица от фокус-групи и тествано в национално представително проучване. \r\nДевизът „Съединението прави силата“ е най-разпознаваемият и харесван сред българите. От една страна словосъчетанието се свързва с историята на страната ни и държавността, а същевременно и отразява идеята за обединена и солидарна Европа. България беше описана и като естествен представител на Балканите и най-вече на Западните Балкани по пътя им към Европа.\r\nДругите предложения за девиз (слоган), които са посочени в социологическите дискусии, но не набират достатъчно подкрепа са:\r\n„Силни заедно” (Stronger Together);\r\n„Заедно можем повече” (Together We Can Do More);\r\n„Сигурност и просперитет” (Security & Prosperity); \r\n„Европа във вярна посока” (Europe: the Right Way);\r\n„Европа на новото поколение“ (Europe of the New Generation).\r\nУчастници във фокус-групи са млади хора с различен професионален и възрастов профил, експерти, лидери на мнение, чужденци, които живеят и работят в България. Според тях това, което днес би направило впечатление на чужденците са: талантливите български деца, качествената интернет връзка, нематериалното културно наследство и етническата толерантност, уникалната природа и натуралната храна.", "date": "2017.08.03", "title": "„Съединението прави силата“ става девиз на Българското председателство (ОБЗОР)"}
{"url": "http://www.focus-news.net/news/2017/08/03/2422093/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Според мнението на Министъра на отбраната на Полша Антоний Мачеревич, Берлин дължи на Варшава военни репарации от времето на Втората световна война. Скандалното заявление е част от разразилата се конфронтация между двете страни. Полските власти са обхванати от жажда за имперски реванш, но фирмената полска арогантност ще осигури на правителството, а и на цяла Полша, големи неприятности, пише руското издание „Взгляд“.\r\nВ рамките на последното изостряне на отношенията между Полша и ЕС, поляците предприеха следния ход: В ефира на полска телевизия, Военният министър заяви, че Германия трябва да плати на Полша репарации за нанесените щети и извършените престъпления по време на Втората световна война. Той използва крайно агресивна реторика, която със сигурност е прозвучала доста обидно за Германия.\r\nЗаявлението му, се явява продължение на конфликта, който бушува вече повече от една година и е свидетелство за все по-нарастващото напрежение между Варшава и Брюксел, а също и Берлин, като доминиращата европейска сила.\r\nКонфликтът се води на много нива и по разнообразни теми, включително и за, провеждащото се в Полша, обезлесяване на Беловежката гора.\r\nПреди няколко дни ЕК стартира санкционна процедура срещу Полша, заради съдебната реформа в страната, която противоречи на законодателството на ЕС. Този ход стана логично продължение на действията на Европа, която е недоволна от политиката на управляващата партия в Полша „Право и справедливост“. Според Брюксел тя проявява авторитарни тенденции, урязва правата на съда и отнема свободата на пресата.\r\nНа свой ред Варшава не остава длъжна и си позволява крайно резки изказвания против ЕС, като цяло и срещу Германия в частност.\r\nИзглежда, че главната причина за събитията, се корени в съчетаването на новата геополитическа реалност и текущите тенденции в ЕС, силно омешани с явния стремеж на Полша за геополитически (даже, може да се каже, исторически) реванш.\r\nНа първо място – Полша много болезнено и негативно възприема последните събития в ЕС и по-специално прехода към концепцията „Европа на различни скорости“. Причината е очевидна: от „новите“ членове на ЕС, именно Полша получи (и продължава да получава) най-сериозните преференции и най-големите субсидии от общността. Концепцията предполага отрязване на Варшава от голяма част от получаваните  в момента блага и като цяло, понижение на статута ѝ в ЕС, което би означавало преместване в геополитическата периферия. Това ще доведе до сериозни загуби, както на символически, така и на материални блага, с които Полша разполага в последното, малко повече от, десетилетие.\r\nНа второ място, именно Полша стана опорната геополитическа база на САЩ за Европа, което в последните години среща съриозна съпротива от страна на Стара Европа.\r\nНяма да е вярно да се твърди, че Варшава се явява безропотен сателит на Вашингтон, който безусловно изпълнява неговата воля. По-скоро Съединените щати се явяват, за полските власти – националисти, жадуващи за имперски реванш – удобен чадър за достигането на собствените цели, включително в съперничеството с Берлин и Москва.\r\nНа трето място, трансформацията на цялата световна геополитическа система представлява шанс за достигането на поставените цели и повишението на статуса на държавата, така че е много лесно да бъде разбрано полското правителство, което се опитва да се възползва от този шанс.\r\nВ следствие от горепосоченото, политиката на Варшава, в последно време, се отличава с резки, на границата на скандала, заявления и ходове: от опитите да торпилират „Северен поток 2“, до последните заявления за репарации от Германия.В тази ситуация може и да не се споменава за множеството антируски ходове.\r\nМоже би, главният проблем на Варшава в дадената ситуация, се корени в това, което е прието да се нарича „полска амбиция“, която кара поляците да не оценяват адекватно ситуацията и да престъпват „червени линии“. Заради тази особеност, полските елити, вече нееднократно са докарвали на страната си тежки, а по-някога и катастрофални, последствия.\r\nПо-скоро, полските власти се държат рязко и оскърбително с Германия и ЕС, надявайки се на поддръжката и прикритието от САЩ, но американците са известни с умението си да защитават собствените си интереси грамотно и да оставят на произвола на съдбата своите съюзници, а Германия няма да изчезне никъде и едва ли ще забрави текущите действия на Варшава против нея.\r\n*** Случи се нещо невероятно! Държавният секретар на САЩ официално заяви, че Вашингтон не иска да сменя режима в Северна Корея. Тези думи могат да значат много. Например, да унищожат вярата в американската гаранция, да обнулят основанието на цялата американска стратегия, построена на използването на незаконни санкции, против неудобни държави. Като минимум, това може да струва кариерата на самия Рекс Тилърсън, пише \"Правда\".\r\n„Ние не сме ваши врагове, не ви заплашваме… Не искаме да сменяме режима и не искаме той да падне, не искаме ускорено обединение на полуострова и не търсим повод, за да изпратим наши войски на север т 38-ия паралел“, - това са думите на американския дипломат.\r\nВсички тези уверения са адресирани за Северна Корея.\r\nТова е истинска сензация!\r\nОтсъдете сами: трябваше Пхенян да проведе изпитания на ракети, които могат да достигнат до цели на Източното крайбрежие на САЩ, за да смени Вашингтон тона си на обръщение с него. „Не стреляйте, ние не сме ваши врагове!“ – това звучи като молба за пощада. Съгласете се, подобно нещо, от думите на американски политик от този ранг, отдавна, ако изобщо, не сме чували. Ако някой си спомня – нека сподели кога?!\r\n*** При взрив на склад за боеприпаси в Абхазия са пострадали 60 души, пише „Газета.ру“, позовавайки се на информация от посланика на Русия в Сухуми Турал Джавадов.\r\n„60 души са пострадали, от тях 35 са руснаци. 27 души са хоспитализирани. Няма убити или хора със заплаха за живота. Повечето от пострадалите са с леки или средни травми. Само четири човека са с тежки наранявания, но и техния живот не е застрашен от нищо, всичко е под контрола на медицинския персонал.“, поясни Джавадов.\r\n*** Министър председателят на България Бойко Борисов и неговият македонски колега Зоран Заев, подписаха Договор за приятелство, добросъседство и сътрудничество между двете страни. Това се случи в Скопие, пише руският всекидневник Комсомолская правда.\r\n„Подписването на договора свидетелства, че там, където има политическо желание, въпросите се решават. България и Македония направиха историческа крачка напред“, заяви Зоран Заев на съвместна конференция с Бойко Борисов, след подписването на договора.\r\n„Този договор се явява общ успех и общ принос в стабилността на страните от региона. Този договор е пример за сътрудничество в региона. Ние виждаме в българското правителство конструктивен партньор“, добави Заев. Освен това той подчерта значението на икономическото сътрудничество, особено в областта на транспортните и газовите връзки.\r\n„Договорът е изключително важен за нас и за вас. Транспортният коридор №8 ще обедини целите Балкани и ще им даде възможност да търгуват помежду си, да правят бизнес и да се увеличи потока от туристи“, заяви Бойко Борисов.\r\nОсвен това, той подчерта, че договорът не е насочен против съседните страни, а е послание за мир, приятелство и благоденствие.", "date": "2017.08.03", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2017/08/03/2422096/pregled-na-me.html", "text": "Министър председателят на България Бойко Борисов и неговият македонски колега Зоран Заев, подписаха Договор за приятелство, добросъседство и сътрудничество между двете страни. Това се случи в Скопие, пише руският всекидневник Комсомолская правда.\r\n„Подписването на договора свидетелства, че там, където има политическо желание, въпросите се решават. България и Македония направиха историческа крачка напред“, заяви Зоран Заев на съвместна конференция с Бойко Борисов, след подписването на договора.\r\n„Този договор се явява общ успех и общ принос в стабилността на страните от региона. Този договор е пример за сътрудничество в региона. Ние виждаме в българското правителство конструктивен партньор“, добави Заев. Освен това той подчерта значението на икономическото сътрудничество, особено в областта на транспортните и газовите връзки.\r\n„Договорът е изключително важен за нас и за вас. Транспортният коридор №8 ще обедини целите Балкани и ще им даде възможност да търгуват помежду си, да правят бизнес и да се увеличи потока от туристи“, заяви Бойко Борисов.\r\nОсвен това, той подчерта, че договорът не е насочен против съседните страни, а е послание за мир, приятелство и благоденствие.\r\n***Министър председателят на Русия Дмитрий Медведев заяви, че САЩ фактически е обявил търговска война на Русия, въвеждайки новите санкции. Той е уверен, че тези мерки са безсмислени и Русия така или иначе ще може да се развива.\r\n„На Русия е обявена пълноценна търговска война“, отбеляза той.\r\n„Ние можем спокойно да продължим работата по развитието на нашата икономика и социална сфера. Ще работим върху заместването на вноса с домашна продукция и ще решим важните задачи, стоящи пред страната, като разчитаме, преди всичко, на себе си“, пише Медведев.\r\n„Ние вече се научихме да се справяме с това през последните години – в условията на почти закрити финансови пазари, страх на чуждестранните кредитори и инвеститори да наливат пари в Русия, тъй като са под заплахата от санкции“, добави премиерът.\r\n„В определен смисъл това даже е от наша полза. Санкциите, като цяло, са безсмислени. Ще се справим“, подчерта Медведев.\r\n*** Департаментът за информация и медии на Министерството на външните работи на Русия направи коментар за нововъведените санкции от страна на САЩ. Според тях Съединените щати са тръгнали по опасна линия и недалновидните санкции могат да рефлектират в подриването на международната сигурност, за която САЩ и Русия носят основната отговорност.\r\n„Новите санкции на САЩ въведени против Русия предизвикват съжаление. Самото наименование на закона „За противодействие на противниците на САЩ чрез санкции“, говори само за себе си. Инициаторите на тази схема се опитват да внушат на американската общественост определена представа за нашата страна. Това е много недалновидна и даже опасна линия, която може да доведе до подрив на стабилността, а именно Москва и Вашингтон носят голяма отговорност за запазването ѝ.“, пише в съобщението на руското външно министерство.\r\n*** Търговските министри на страните от БРИКС (Бразили, Русия, Индия, Китай и Южна Африка) са се разбрали да се противопоставят на протекционизма и да защитават многостранната търговска система, по време на ежегодната си среща в Шанхай.\r\nВсички страни членки на организацията, са също и членове на Световната търговска организация (СТО) и играят огромна роля в управлението на световната икономика, според съобщение, публикувано след срещата.\r\nМинистрите са се споразумели да се противопоставят на протекционизма и са призовали другите страни да ги последват. Освен това те искат да стимулират все повече държави да се присъединят към СТО и са поискали, от търговската организация, да покаже по-голяма ангажираност към по-слабо развитите страни.\r\n„Защитата на многостранната търговска система и противостоенето срещу протекционизма, обслужва взаимните интереси на нововъзникващите и развиващите се икономики“, заяви Жонг Шан, Министърът на търговията на Китай.\r\nОсвен това министрите са се разбрали да си сътрудничат по въпроса за интелектуалното право и да уеднаквят законодателството си по този въпрос.\r\nСтраните от БРИКС смятат, че взаимните инвестиции са двигател, който може да тласка глобалната икономика и заетост напред. Изходящите инвестиции на страните възлизат на 197 милиарда долара, през 2016 г., но инвестициите между тях самите са само 6% от общата сума.\r\n*** Вашингтон още веднъж ще се сблъсква с пропастта, която представлява федералния дългов лимит и който Конгресът на САЩ, трябва да увеличи, за да избегне фалит на правителството, поради финансовите му задължения. Това би бил първият такъв случай в историята на Америка.\r\nФинансовият министър Стивън Мнучин предупреди Конгреса няколко пъти, че правителството ще остане без средства на 29-и септември, ако не увеличи кредитния лимит.\r\nХазната  ще трябва да продължи да взима заеми, за да покрие държавните разходи, включително изплащане на пенсии, заплати на федерални работници, социални помощи, както и лихви за владелците на държавни облигации на САЩ.\r\nДългът на Съединените щати вече възлиза на 19,8 трилиона, колкото е и кредитният лимит. Това се случи още през март и от тогава финансовото министерство използва серия от „извънредни мерки“, като спиране на някои инвестиции, за да държи правителствените разходи под лимита.\r\nПоради това, че федералното правителство традиционно осъществява големи бюджетни дефицити, то няма друг избор, освен да заема пари, за да изплаща лихви, по вече съществуващите кредити, бюджетни заплати, плащания за пенсиониране, социални харчове и други разходи, които вече са одобрени от Конгреса.\r\nВъпреки, че Белият Дом и в двете камари на Конгреса са в ръцете на Републиканците, постигането на съгласие за увеличаване на кредитния лимит ще бъде трудна задача.\r\nНякои от консерваторите в Републиканската партия построиха кариерите си, като Кръстоносен поход срещу бюджетния дефицит и настояват за намаление на бюджетните разходи, поради увеличаващия се дълг.\r\n*** Командващият Либийската национална армия (ЛНА) Халиф Хафтар, заповяда на щабовете на Военновъздушните и Военноморските сили да противодействат на приближаването към бреговете на Либия на всички плавателни съдове, с изключение на търговските.\r\nЗаповедта е последвала, след решението на италианските власти да отправят кораби от ВМС на страната, към бреговете на Либия, за да участват в операция по борбата с нелегалната миграция.\r\nТриполи, който не се подчинява на Хафтар, по-рано поиска помощ от Рим, за борбата с нелегалния превоз на хора от Либия в Европа.\r\nВ страната, в момента, цари двувластие – на Изток, в град Тобрук, заседава избрания от народа парламент, а на Запад, в столицата Триполи, управлява сформирано, с поддръжката на ООН и Европа, правителство на националното  съгласие, начело с Фаез Сарадж. Властите в Тобрук действат независимо от Триполи и сътрудничат с ЛНА, която води тежка война с различните групировки, които в момента безпределничат из територията на бившата държава Либия.\r\n*** Депутатите от бразилския Конгрес блокираха делото срещу президента на страната Мишел Темер, който е обвинен в корупция. Това го спаси от възможността да стане втория президент, в рамките на последните 12 месеца, отстранен от власт.\r\nГласуването в долната камара на парламента продължаваше, когато Темер вече си бе осигурил една трета от гласовете в своя полза, или въздържали се, което блокира делото. Официалните резултати от гласуването ще станат ясни, когато гласуват всички депутати от двете камари.\r\n*** Интернет страницата Hamilton 68, е предназначена за изваждане на показ на „проруската пропаганда“ и дезинформация. Тя беше открита в сряда (02.08). Проекта е реализиран от неправителствения Алианс за осигуряване на демокрацията, с поддръжката на германския клон на фонда Маршал.\r\nУебсайтът позволява, в реално време, да се анализира съдържанието на 600 записа в Туитър на английски език. Включително става въпрос за профили в мрежата, които, според мнението на администратора на страницата, се използват за разпространение на информация от руските медии Спутник и RT. Освен това, ще се отделя внимание на потребители, които си обменят позитивна информация за руските власти. От компанията, собственик на Туитър заявиха, че не участват в проекта.\r\n„Ние не твърдим, че всеки от този списък, със сигурност, получава пари от Кремъл“, заяви представителят на германския клон на фонда Маршал, Д. М. Бергер. Въпреки това, според него, в списъка с профили, избрани за наблюдение, има и такива, които са професионални разпространители на дезинформация. Авторите на проекта си поставят за цел да предотвратят повторението, в САЩ и Европа, на приписваните на Москва опити за вмешателство в изборите за президент на САЩ през 2016 г.\r\n*** Президентът на САЩ Доналд Тръмп има съмнения за войната в Афганистан и това е довело до забавяне на прилагането на новата стратегия на САЩ за Южна Азия. Скептицизма му е стигнал до там, че да предложи да бъде уволнен Джон Никълсън, командващия на въоръжените сили на САЩ за региона.\r\nПо време на среща в Белия Дом, Тръмп е поискал от главните си помощници по сигурността, да му предоставят повече инфомация за ситуацията в Афганистан, където американските войски стоят вече 16 години и все още не са ликвидирали заплахата от Талибаните.\r\nСрещата се е разгорещила и Тръмп е предложил на Военния министър Джеймс Матис и на Началник-щаба на Обединеното командване на въоръжените сили на САЩ генерал Джоузеф Дънфорд, да обмислят оставката на Никълсън, заради неуспехите във войната.\r\n„Не печелим“, е казал Тръмп на своите подчинени, според източници, които са предпочели да останат анонимни.\r\n*** Докато дъжда се изсипваше над Бъкингамския дворец, Дукът на Единбург Принц Филип се появи за последния си официален ангажимент, въпреки че щеше да му бъде простено, ако беше решил да остане на закрито, поради преклонната му възраст.\r\nТова, разбира се, нямаше да е в стила на човек, който, независимо от слънцето и дъжда, е провел повече от 22 200 мероприятия, по време на дългата си публична кариера.\r\nТочно в 14:55 часа, принц Филип се появи на стъпалата на двореца, за да изпълни последния си официален ангажимент, този път като Капитан на кралските морски пехотинци, преди да се оттегли на впечатляващите 96 години.\r\n***Според мнението на Министъра на отбраната на Полша Антоний Мачеревич, Берлин дължи на Варшава военни репарации от времето на Втората световна война. Скандалното заявление е част от разразилата се конфронтация между двете страни. Полските власти са обхванати от жажда за имперски реванш, но фирмената полска арогантност ще осигури на правителството, а и на цяла Полша, големи неприятности.\r\nВ рамките на последното изостряне на отношенията между Полша и ЕС, поляците предприеха следния ход: В ефира на полска телевизия, Военният министър заяви, че Германия трябва да плати на Полша репарации за нанесените щети и извършените престъпления по време на Втората световна война. Той използва крайно агресивна реторика, която със сигурност е прозвучала доста обидно за Германия.\r\nЗаявлението му, се явява продължение на конфликта, който бушува вече повече от една година и е свидетелство за все по-нарастващото напрежение между Варшава и Брюксел, а също и Берлин, като доминиращата европейска сила.\r\nКонфликтът се води на много нива и по разнообразни теми, включително и за, провеждащото се в Полша, обезлесяване на Беловежката гора.\r\nПреди няколко дни ЕК стартира санкционна процедура срещу Полша, заради съдебната реформа в страната, която противоречи на законодателството на ЕС. Този ход стана логично продължение на действията на Европа, която е недоволна от политиката на управляващата партия в Полша „Право и справедливост“. Според Брюксел тя проявява авторитарни тенденции, урязва правата на съда и отнема свободата на пресата.\r\nНа свой ред Варшава не остава длъжна и си позволява крайно резки изказвания против ЕС, като цяло и срещу Германия в частност.\r\nИзглежда, че главната причина за събитията, се корени в съчетаването на новата геополитическа реалност и текущите тенденции в ЕС, силно омешани с явния стремеж на Полша за геополитически (даже, може да се каже, исторически) реванш.\r\nНа първо място – Полша много болезнено и негативно възприема последните събития в ЕС и по-специално прехода към концепцията „Европа на различни скорости“. Причината е очевидна: от „новите“ членове на ЕС, именно Полша получи (и продължава да получава) най-сериозните преференции и най-големите субсидии от общността. Концепцията предполага отрязване на Варшава от голяма част от получаваните  в момента блага и като цяло, понижение на статута ѝ в ЕС, което би означавало преместване в геополитическата периферия. Това ще доведе до сериозни загуби, както на символически, така и на материални блага, с които Полша разполага в последното, малко повече от, десетилетие.\r\nНа второ място, именно Полша стана опорната геополитическа база на САЩ за Европа, което в последните години среща съриозна съпротива от страна на Стара Европа.\r\nНяма да е вярно да се твърди, че Варшава се явява безропотен сателит на Вашингтон, който безусловно изпълнява неговата воля. По-скоро Съединените щати се явяват, за полските власти – националисти, жадуващи за имперски реванш – удобен чадър за достигането на собствените цели, включително в съперничеството с Берлин и Москва.\r\nНа трето място, трансформацията на цялата световна геополитическа система представлява шанс за достигането на поставените цели и повишението на статуса на държавата, така че е много лесно да бъде разбрано полското правителство, което се опитва да се възползва от този шанс.\r\nВ следствие от горепосоченото, политиката на Варшава, в последно време, се отличава с резки, на границата на скандала, заявления и ходове: от опитите да торпилират „Северен поток 2“, до последните заявления за репарации от Германия.В тази ситуация може и да не се споменава за множеството антируски ходове.\r\nМоже би, главният проблем на Варшава в дадената ситуация, се корени в това, което е прието да се нарича „полска амбиция“, която кара поляците да не оценяват адекватно ситуацията и да престъпват „червени линии“. Заради тази особеност, полските елити, вече нееднократно са докарвали на страната си тежки, а по-някога и катастрофални, последствия.\r\nПо-скоро, полските власти се държат рязко и оскърбително с Германия и ЕС, надявайки се на поддръжката и прикритието от САЩ, но американците са известни с умението си да защитават собствените си интереси грамотно и да оставят на произвола на съдбата своите съюзници, а Германия няма да изчезне никъде и едва ли ще забрави текущите действия на Варшава против нея.", "date": "2017.08.03", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/08/03/2422080/afp-kongresat-v-braziliya-blokira-deloto-za-koruptsiya-sreshtu-prezidenta-na-stranata.html", "text": "Депутатите от бразилския Конгрес блокираха делото срещу президента на страната Мишел Темер, който е обвинен в корупция. Това го спаси от възможността да стане втория президент, в рамките на последните 12 месеца, отстранен от власт, предаде AFP.\r\nГласуването в долната камара на парламента продължаваше, когато Темер вече си бе осигурил една трета от гласовете в своя полза, или въздържали се, което блокира делото. Официалните резултати от гласуването ще станат ясни, когато гласуват всички депутати от двете камари.\r\nПревод и редакция:", "date": "2017.08.03", "title": "AFP: Конгресът в Бразилия блокира делото за корупция срещу президента на страната"}
{"url": "http://www.focus-news.net/news/2017/08/03/2422094/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Докато дъжда се изсипваше над Бъкингамския дворец, Дукът на Единбург Принц Филип се появи за последния си официален ангажимент, въпреки че щеше да му бъде простено, ако беше решил да остане на закрито, поради преклонната му възраст, пише The Telegraph.\r\nТова, разбира се, нямаше да е в стила на човек, който, независимо от слънцето и дъжда, е провел повече от 22 200 мероприятия, по време на дългата си публична кариера.\r\nТочно в 14:55 часа, принц Филип се появи на стъпалата на двореца, за да изпълни последния си официален ангажимент, този път като Капитан на кралските морски пехотинци, преди да се оттегли на впечатляващите 96 години.\r\n*** Маниш Шах, на 47 години, е обвинен за 65 нападения чрез проникване, 52 случая на сексуално насилие и един случай на сексуално насилие над дете. Той е лекар, който е практикувал в източен Лондон, пише The Guardian.\r\nДеянията са извършени по време на практиката му като лекар, между юни 2004 г. и юли 2013 г., над 54 жертви.\r\nОбвиненията бяха обявени в сряда (02.07), след дълго разследване. Той е пускан под гаранция на няколко пъти, като първият арест е през 2013 г. Делото ще се гледа на 31 август в съда Баркингсайд.\r\nМаниш Шах е регистриран лекар и е работил с националната здравна служба на Великобритания.\r\n*** Стартирана е  „Учебна програма“ за транссексуални, която да подпомогне компаниите от технологичния сектор, да ги наемат. Това се осъществява от правозащитна организация, в съдействие с големи компании от сектора, а целта е да се дадат съвети на фирмите за наемането и задържането на работа, на трансджендър служители, пише Independent.\r\nТози ход е следващата фаза на инициатива, започната от Правозащитния център за трансджендъри и е наречена „Трансформ Тех“. През април вече се проведе среща, на която присъстваха трансджендъри и представители на технологичната индустрия, те обсъдиха проблемите, които срещат те на работното място в този сектор.\r\n„Ние срещаме същите проблеми, както и жените и сме смятани за слабото звено на работното място. Това са причините, които работодателите сочат, когато не искат да наемат транс или джендър сексуални в своята ком пания“, заяви представител на обществото.\r\nТой обясни, че проблема с липсата на различни, е „един от основните за провала на технологични сектор“. Според него тази индустрия може да действа като сигурен пристан. „Имахме разговори с хора от нашето общество, които са намерили убежище в тази индустрия и те обясниха, че не им се е налагало да се притесняват, за това, как изглеждат и как говорят.“", "date": "2017.08.03", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/08/03/2422097/ria-novosti-deputati-ot-arzhentina-iskat-da-bade-otpravena-misiya-na-oon-vav-venetsuela.html", "text": "Депутати от парламента на Аржентина искат от ООН да изпрати своя мисия във Венецуела, на фона на напрегнатата ситуация в страната и изборите за Национално учредително събрание(НУС), които предизвикаха протести на опозицията и на много държави, съобщи на РИА Новости, ръководителят на комисията по международни връзки на парламента на Аржентина, Корнелия Шмит-Лиерман.\r\nНУС, както се очаква ще се заеме с променяне на конституцията на страната. Свикването  на този орган стана по инициатива на президента Николас Мадуро. Опозицията и много страни не признаха изборите за легитимни, позовавайки се на това, че свикването на НУС, трябва да бъде осъществено чрез реферндум\r\nПревод и редакция:", "date": "2017.08.03", "title": "РИА Новости:  Депутати от Аржентина искат да бъде отправена мисия на ООН във Венецуела"}
{"url": "http://www.focus-news.net/news/2017/08/03/2422098/politico-mark-zukarbarg-nae-glavniya-strateg-na-kampaniyata-na-hilari-klintan.html", "text": "Основателят на Фейсбук Марк Зукърбърг и неговата съпруга, Присила Чан, наеха дееца на Демократическата партия на САЩ Джоел Бененсън, бивш главен съветник на президента Барак Обама и главен стратег на провалената кампания за президент на Хилари Клинтън през 2016 г., като консултант, предаде Politico, позовавайки се на информация от близък на двойката.\r\nКомпанията на Бененсън, Бененсън Стратеджи Груп, ще прави изследвания за инициативите на Чан Зукърбърг във филантропията. Организацията, чиято мисия, според съобщението на уебсайта ѝ, е „да спомага човешкия потенциал и да проповядва равенство“ сега е свързана с Фейсбук.\r\nПревод и редакция:", "date": "2017.08.03", "title": "Politico: Марк Зукърбърг нае главния стратег на кампанията на Хилари Клинтън"}
{"url": "http://www.focus-news.net/news/2017/08/03/2422101/tass-yaponskoto-pravitelstvo-podade-ostavka.html", "text": "Правителството на Япония подаде оставка в пълния си състав, преди пренареждането в министерските постове, което осъществява премиерът Синдзо Абе. На изънредно заседание на правителството, всичките му членове подадоха съответстващото заявление, което пбе прието от премиера, предаде ТАСС.\r\nОчаква се в най-скоро време да бъде обявен новият състав на правителството.\r\nПодаването на оставка на правителството е процедура, която е необходима за да се направят промени на министерските постове. Правителството в оставка формално ще изпълнява задълженията си до втората половина на деня. Тогава се очаква да се формира новия кабинет, в който, по данни на японските медии, Абе планира да замени повече от половината министри, включително ръководителите на военното и външното министерства.\r\nПревод и редакция:", "date": "2017.08.03", "title": "ТАСС: Японското правителство подаде оставка"}
{"url": "http://www.focus-news.net/news/2017/08/03/2422100/sport-botev-i-maritimo-shte-igrayat-futbolen-mach-ot-tretiya-predvaritelen-krag-na-liga-evropa.html", "text": "Ботев (Пловдив) и Маритимо (Португалия) ще играят мач от третия предварителен кръг на Лига Европа от 21:00 българско време, във Фуншал, столицата на остров Мадейра и родно място на Кристиано Роналдо. В първия двубой двата отбора завършиха наравно 0:0. Победителят ще се класира за плейофа за влизане в групите на турнира.\r\nЗа Ботев ще отсъства Тодор Неделев, който е контузен и не попадна в групата за мача. Фернандо Виана най-вероятно ще е титуляр, въпреки контузията, която получи в мача със ЦСКА, изгубен с 2:6. Предполага се, че последния си мач за отбора, може да изиграе Омар Косоко, който е на път да подпише с отбор от ОАЕ.", "date": "2017.08.03", "title": "Спорт: Ботев и Маритимо ще играят футболен мач от третия предварителен кръг на Лига Европа"}
{"url": "http://www.focus-news.net/news/2017/08/03/2422099/sport-grigor-dimitrov-pobedi-kayl-edmand-v-mach-ot-vtoriya-krag-na-city-open.html", "text": "Григор Димитров победи Кайл Едмънд с 2:1 сета (7:5,4:6,6:3) в мач от втория кръг от турнира City Open, който се провежда във Вашингтон и е с награден фонд два милиона долара.\r\n В следващия кръг Димитров ще се изправи срещу победителя от мача между Стив Джонсън и Данийл Медведев.", "date": "2017.08.03", "title": "Спорт: Григор Димитров победи Кайл Едмънд в мач от втория кръг на City Open"}
{"url": "http://www.focus-news.net/news/2017/08/03/2422105/predstoyashti-mezhdunarodni-sabitiya-za-3-avgust-agentsiya-fokus.html", "text": "Председателят на Европейския съвет Доналд Туск ще даде показания като свидетел във връзка с катастрофата на президентския самолет през 2010 г., когато загина  тогавашният държавен глава на Полша Лех Качински и още 95 души. \r\n***  Новият парламент на Косово ще заседава за първи път след проведените на 11 юни предсрочни избори. \r\n***  Следене на ситуацията в Турция, след като в сряда беше обявено, че ще бъдат назначени нови главнокомандващи на сухопътните, военновъздушните и военноморските сили, малко повече от година след неуспешния опит за преврат. \r\n***  Президентът Хасан Рухани ще положи клетва в присъствието на върховния лидер на Иран аятолах Али Хаменей.\r\n***  Британският министър по въпросите за Близкия Изток и Северна Африка Алистър Бърт ще посети Тунис.", "date": "2017.08.03", "title": "Предстоящи международни събития за 3 август  /Агенция „Фокус“/"}
{"url": "http://www.focus-news.net/news/2017/08/03/2422102/montana-vremenno-dvizhenieto-se-osashtestvyava-v-edna-lenta-po-pat-ii-81-barziya-gintsi-v-rayona-na-barziya-poradi-paten-intsident.html", "text": "Временно движението се осъществява в една лента по път II-81 Бързия - Гинци, в района на Бързия, поради пътнотранспортно произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост.", "date": "2017.08.03", "title": "Монтана: Временно движението се осъществява в една лента по път II-81 Бързия - Гинци, в района на Бързия, поради пътен инцидент"}
{"url": "http://www.focus-news.net/news/2017/08/03/2422107/nimh-dnes-vremeto-shte-bade-goreshto-s-maksimalni-temperaturi-mezhdu-33-i-38.html", "text": "Атмосферното налягане слабо ще се понижи, но ще остане по-високо от средното за месец август. Днес времето ще е горещо и предимно слънчево. Ще духа слаб, в Източна България до умерен вятър от север-североизток. Максималните температури ще са предимно между 33° и 38°, в София – около  33°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Боряна Маркова. \r\nПо Черноморието ще е предимно слънчево. Ще духа умерен североизточен вятър. Максималните температури ще са 29-31°. Температурата на морската вода е 25-26°. Вълнението на морето ще е 2-3 бала.\r\nВ планините ще е слънчево. Ще духа до умерен, по високите части силен североизточен вятър. Максималната температура на височина 1200 метра ще е около 26°, на 2000 метра – около 19°.", "date": "2017.08.03", "title": "НИМХ: Днес времето ще бъде горещо с максимални температури между 33° и 38°"}
{"url": "http://www.focus-news.net/news/2017/08/03/2422104/tass-generalnata-prokuratura-na-venetsuela-obrazuva-delo-za-svikvaneto-na-konstitutsionnoto-sabranie.html", "text": "Генералната прокуратура на Венецуела започна разследване за подправяне на изборите за Конституционна събрание на страната. Това заяви Генералният прокурор на страната Луиза Ортега Диас, предаде ТАСС.\r\nСпоред нея, над делото ще работят двама прокурори, освен това институцията е поискала помощ от национални и международни експерти. Ортега е заявила, че вероятно, разликата между заявената и реалната явка, може да е около 15%.\r\nПревод и редакция:", "date": "2017.08.03", "title": "ТАСС: Генералната прокуратура на Венецуела образува дело за свикването на Конституционното събрание"}
{"url": "http://www.focus-news.net/news/2017/08/03/2422106/predstoyashti-sabitiya-v-stranata-za-3-avgust-agentsiya-fokus.html", "text": "***\r\nОт 12.30 часа в Министерски съвет вицепремиерът Валери Симеонов ще се срещне с граждани\r\nот гр. Пловдив, с които ще бъдат обсъдени проблемите с ромското население в квартал „Тодор Каблешков“.  Очаква се на срещата да присъстват главният секретар на МВР Младен Маринов и началникът на отдел „Обществен ред и управление при кризи“ Емил Вълков в община Пловдив.\r\n***\r\nОт 09.30 часа ще се проведе заседание на Пленума на Висшия съдебен съвет.\r\n***\r\nВ 12.00 часа в Официална зала на Столична община зам.-кметът Дончо Барбалов ще представи резултатите от изпълнението на бюджета (приходи) за първите 7 месеца на тази година.\r\n***\r\nОт 19.30 часа в Дом на киното БЧК организира филмов маратон с безплатна прожекция на клипове за приложния спорт „Водно спасяване с дисциплини за басейни”.\r\n***\r\nОт 10.00 часа в Академия за бебета, деца и родители, намираща се на ул. „Свобода Бъчварова\" 1 ще се проведе лекция на тема „Подготовка за кърменето и първи дни с бебето“. \r\n***\r\nОт 12.00 до 13.00 часа на тротоара пред сградата на Областна дирекция на МВР – Благоевград ще се проведе регионален протест на полицаите. \r\n***\r\nОт 13.30 часа в зала, намираща се на улица „Илинден“ № 8 официално ще бъде открит Национален турнир по Шоудаун за хора със зрителни увреждания.\r\n***\r\nОт 10.30 часа в Общностен център „Ранно детско развитие“, по повод Световната седмица на кърменето, ще бъде представен филмът „Гърдата е най-доброто“.\r\n***\r\nОт 13.30 часа в Областния център в града ще се проведе Национален турнир по Шоудаун за хора със зрителни увреждания. Турнирът ще се проведе в рамките на два дни.\r\n***\r\nОт 17.30 часа в залата на 2 етаж на Областна администрация ще бъде представена родовата летопис „Хаджипетровите“ на проф. Иван Карайотов и Антоанета Хаджипетрова. \r\n***\r\nОт 10.00 часа в зала „Варна“, Община Варна, на посещение в Община Варна ще бъдат бивши космонавти от България, Русия и Куба, гостуващи в СОК „Камчия“.\r\n***\r\nОт 18.30 часа в галерия „Ларго“ ще бъде представена самостоятелната изложба „Мирно царство“ на художника – наивист Росен Рашев – Рошпака. \r\n***\r\nОт 11.00 часа в Регионалния пресклуб на БТА ще се състои пресконференция във връзка с предстоящото осмо издание на Арт резиденция „Старото училище“, което ще се проведе в с. Горна Липница. Темата тази година е „Пътят като ритуал\".\r\n***\r\nОт 17.00 часа в Библиотека „Искра“ ще бъде открита изложбата „Български архитектурен модернизъм“, с която ще бъде поставено началото на поредицата от събития в програмата на 12 –те Празници в Долината на тракийските царе 2017 в града.\r\n***\r\nОт 18.00 часа в Музея на фотографията ще бъде открита изложба „Магията на танца“.  \r\n***\r\nОт 11.00 часа във Възрожденското училище ще се състои награждаване на отличените участници в теста за отпускане на общински стипендии.\r\n***\r\nОт 10.00 до 12.30 часа в Детски отдел на библиотека „Родина“ ще се състоят групови игри за запознаване и общуване. \r\n***\r\nОт 11.00 часа в Регионалния пресклуб на БТА ще се състои пресконференция на Българска асоциация мини футбол – Плевен. \r\n***\r\nОт 16.00 часа пред Младежкия дом с демонстрации на таекуондо, корейски национални костюми, храна и напитки ще бъде дадено началото на Денят на корейската култура, на който Шумен е домакин.", "date": "2017.08.03", "title": "Предстоящи събития в страната за 3 август (Агенция „Фокус”)"}
{"url": "http://www.focus-news.net/news/2017/08/03/2422109/the-jerusalem-post-generalniyat-sekretar-na-oon-antonio-guterish-shte-poseti-izrael-v-kraya-na-avgust.html", "text": "Генералният секретар на ООН Антонио Гутериш ще посети Израел в края на месец август, което е първото му посещение в страната, откакто пое поста от Бан Ки-мун на 1 януари 2017 г., предаде The Jerusalem Post.\r\nДокато Бан направи пърото, от 12-е си посещения в Израел, през март 2007 г., три месеца след като пое поста, Гутериш ще направи това, след като вече направи близо 40 официални посещения на други места, включително осем в региона: Ирак, Турция, Йордания, Египет, Катар, Оман, ОАЕ и Саудитска Арабия.\r\nГутериш, според  съобщение на Министерството на външните работи на Израел, ще бъде в Израел между 27-29 август и се очаква да съвмести посещението, с такова в Палестинската Автономия. Той също е изразил интерес да посети и Ивицата Газа, но такова посещение още не е потвърдено. \r\nГенералният секретар ще се срещне с Министър председателя на Израел Бенямин Нетаняху, президента Реувен Ривлин и Министъра на отбраната Авигдор Либерман, докато е в Израел, а в Рамала ще бъде гост на Махмуд Абас.\r\nПревод и редакция:", "date": "2017.08.03", "title": "The Jerusalem Post: Генералният секретар на ООН Антонио Гутериш ще посети Израел в края на август"}
{"url": "http://www.focus-news.net/news/2017/08/03/2422108/vitsepremierat-ekaterina-zaharieva-zaminava-na-dvudnevno-poseshtenie-v-bosna-i-hertsegovina.html", "text": "Заместник-министър председателят по правосъдната реформа и министър на външните работи Екатерина Захариева заминава на двудневно посещение в Босна и Херцеговина днес и на 4 август, съобщиха от пресцентъра на министерството. Вицепремиерът Екатерина Захариева продължава балканската си обиколка. Първият ни дипломат ще представи приоритетите на предстоящото през 2018 г. Българско председателство на Съвета на ЕС. Основен фокус сред тях е поставен върху европейската перспектива на страните от региона на Западните Балкани. \r\nДнес Екатерина Захариева ще посети военната база Бутмир. Там тя ще се срещне с командващия въоръжените сили на ЕС в Сараево (EUFOR) - генерал-майор Антон Валднер, с командира на Щаба на НАТО в столицата на БиХ - бригаден-генерал Робърт Хюстън, както и с българския военен контингент в състава на EUFOR. \r\nОперацията на въоръжените сили на ЕС в Босна и Херцеговина - EUFOR „Аlthea“, стартира с решение на Съвета на Европейския съюз на 12 юли 2004 г. Тя замества ръководената от НАТО операция SFOR, осигуряваща прилагането на Дейтънските споразумения, която е прекратена в края на 2004 г. Мандатът на EUFOR „Althea“ предвижда поддържане на сигурността в страната и предоставяне на обучение и подготовка с цел изграждането на отбранителен капацитет на силите за сигурност на БиХ. \r\nБългария участва в мисията от самото й създаване. От началото на септември 2012 г. приносът на страната ни е с 10 военнослужещи в щаба на операцията в Сараево и леко маневрена рота с Национален поддържащ елемент до 140 военнослужещи и до 40 единици техника в състава на междинния резерв. Ротата се намира на българска територия и се поддържа в необходимото състояние на готовност за разгръщане. \r\nВ първия ден от посещението си в БиХ вицепремиерът Захариева ще проведе и среща с представители на местното самоуправление, на институцията на Омбудсмана и на неправителствения сектор в страната. \r\nНа 4 август първият ни дипломат ще разговаря с министъра на външните работи на страната Игор Църнадак. Тя ще се срещне и с Бакир Изетбегович, член на Председателството на Босна и Херцеговина, както и със заместник-председателстващия Съвета на министрите и министър на външната търговия и икономическите отношения на страната Мирко Шарович. \r\nПредседателството на Босна и Херцеговина е висш колективен държавен орган, съответстващ на президентската институция. За членове на колективното председателство, на общи избори през четири години, се избират само представители на държавотворните народи (бошняци, сърби и хървати), с по един представител на трите. Председателството се председателства от един от тримата си членове на ротационен принцип за срок от осем месеца. Съветът на министрите на Босна и Херцеговина (правителството) се ръководи от председател с четиригодишен мандат и се състои от девет министерства. \r\nНа 4 август, в рамките на работен обяд, вицепремиерът Екатерина Захариева ще разговаря и с министъра на отбраната на Босна и Херцеговина Марина Пендеш. \r\nПо време на балканската си обиколка Екатерина Захариева вече посети Република Сърбия, Република Албания, Република Македония и Румъния.", "date": "2017.08.03", "title": "Вицепремиерът Екатерина Захариева заминава на двудневно посещение в Босна и Херцеговина"}
{"url": "http://www.focus-news.net/news/2017/08/03/2422110/zam-kmetat-na-sofiya-doncho-barbalov-shte-predstavi-rezultatite-ot-izpalnenieto-na-byudzheta-na-stolichna-obshtina-za-parvite-7-mesetsa-na-godinata.html", "text": "Заместник-кметът на Столична община Дончо Барбалов ще представи резултатите от изпълнението на бюджета (приходи) за първите 7 месеца на тази година. Това съобщиха от пресцентъра на Столична община. Пресконференцията ще се състои в 12.00 часа в Официална зала на Столичната община.", "date": "2017.08.03", "title": "Зам.-кметът на София Дончо Барбалов ще представи резултатите от изпълнението на бюджета на Столична община за първите 7 месеца на годината"}
{"url": "http://www.focus-news.net/news/2017/08/03/2422103/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Това съобщиха от пресцентъра на Агенция „Пътна инфраструктура”. Забраната важи както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18.00 до 20.00 часа в посока София - Пловдив;\r\nв неделя от 16.00 до 20.00 часа в посока Бургас - София.\r\nАМ „Струма“:\r\nв събота от 10.00 до 14.00 часа в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16.00 до 20.00 часа в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17.00 до 20.00 часа\r\nв неделя от 16.00 до 20.00 часа \r\nза дните петък – от 17.00 часа до 20.00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20.00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: област София: Движение с повишено внимание от км 6+000 до км 36+000 и в двете посоки, поради ремонтни дейности по мантинелите. Срок 03.08.2017 г.; област Бургас: от км 308+107 до км 359+000 в участъка Деветак-Ветрен – косене на тревни площи и изрязване и почистване на храсти в двете посоки. Срок до 15.08.2017 г.; от км 325+000 до км 358+000 в участъка Карнобат-Ветрен – демонтаж и монтаж на ОСП. Срок до 04.08.2017 г.; област Пазарджик: от км 55+627 до км 60+600  посока Бургас –полагане на хоризонтална пътна маркировка Затворена за движение е интензивната лента.Затварянето ще е поетапно на участъци по 500 м. Срок до 03.08.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.; Ограничено движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.08.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; движение с повишено внимание в двете посоки от км 41+000 до км 78+000, поради полагане на хоризонтална маркировка. Срок до 07.08.2017 г.; област Варна: при км 420+000 посока София ремонтни дейности на асфалтова настилка. Срок до 04.08.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: Благоевград-Кресненско ханче от км 356+100 до км 392+500 – изсичане на единични дървета. Движението се извършва в лявата или дясната лента за движение, съгласно поставените пътни знаци. Срок до 04.08.2017 г.; Благоевград-Железница от км 366+000 до км 371+000 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 04.08.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: ОПУ Ловеч: Луковит-Петревене от км 140+800 до км 141+340 в гр. Луковит движение с повишено внимание поради ремонт на асфалтовата настилка. Движението се осъществява при стеснение две ленти. Движението се осъществява с повишено внимание. Срок до 25.08.2017 г.; област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица-Сопот от км 0+000 до км 24+000 – движение с повишено внимание поради изсичане на храсти и косене по банкети. В работните участъци ще има стеснение на една от лентите за движение. Срок до 04.08.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; област Русе: разкл. Борово-Бяла от км 44+800 до км 52+000 - ремонтни дейности по асфалтовата настилка. Движението се регулира от сигналисти. Срок до 04.08.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: от км 487+500 до км 496+260. Ветрен - Бургас – извършване на аварийни ремонтни работи от 22 ч. вечер до 6 ч. сутрин. Движението на МПС се провежда последователно в двете пътни платна. Скоростта на движение се намаляване до 50 км/ч. Срок до 10.08.2017 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; от км 154+000 до км 169+900 – полагане на хорозинтална маркировка. Движение с повишено внимание. Срок до 04.08.2017 г. област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 04.08.2017 г. (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Градево-прохода „Предел“ от км 12+000 до км 21+500 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 04.08.2017 г.; път II-19 Симитли-прохода „Предел“ от км 0+000 до км 21+500 – изсичане на единични дървета. Движението се извършва в лявата или дясната лента за движение, съгласно поставените пътни знаци. Срок до 04.08.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път II-84 Белово-Пазарджик  от км 90+000 до км 91+000 – изпълнение на подвижни работи – почистване на водостоци Движение в лявата или дясната лента за движение, съгласно поставените пътни знаци. Срок до 04.08.2017 г.; път IІI-197 с. Долен-с. Сатовча от км 20+000 до км 28+000 – почистване на отводнителни окопи. Движението ще се извършва в лявата или дясната лента за движение, съгласно поставените пътни знаци. Срок до 04.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път II-29 Варна-Добрич от км 3+000 до км 4+500 - /включително м п.в. Летище/ – полагане на хоризонтална маркировка. Срок до 04.08.2017г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-2702 Генерал Киселово-Вълчи Дол-Суворово от км 17+840 до км 24+370 – ремонтни дейности на асфалтовата настилка. Стеснена е една от лентите за движение, подравняване на банкети, косене и изсичане на храсти. Срок до 04.08.2017 г.ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности. Срок до 31.08.2017 г. ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-103 Мездра-Роман от км 0+000 до км 35+065 – ремонт на слаби места в основата на пътното тяло. Поетапно затваряне на една от лентите. Срок 04.08.2017 г.; път III-161 км 0+000 до км 8+700  –  частични ремонти на асфалтовата настилка. Стесняване на една от лентите за движение. Срок до 12.08.2017 г.; път III-162 Стояново-Бели извор от км 35+000 до км 41+650 – движение с повишено внимание, поради рязане на дървета и храсти. Срок до 04.08.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1302 км 12+000 до км 15+700 – частични ремонти на асфалтовата настилка. Стесняване на една от лентите за движение. Срок до 12.08.2017 г.ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 05.08.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът II-62 обходен път Кюстендил-обходен път Дупница от км 0+000 до км 36+000 –тънък изкоп и подравняване на банкети, изсичане на храсти и млада гора. Стесняване на една от лентите за движение. Срок до 04.08.2017 г.; път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г.; ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът III-591 Крумовград-Ковил-Джанка-Поточница-Студен кладенец-Рабово-Пчелари от км 0+000 до км 24+900 – полагане на хоризонтална маркировка. Движението се осъществява с повишено внимание при стеснение на двете ленти. Срок до 03.08.2017г.;\r\nпът III-593 Крумовград-Ивайловград Падало-Орешари-Маджари-Долно Ботево от км 0+000 до км 18+000, движение с повишено внимание поради частични ремонтни дейности на асфалтовата настилка. Срок до 04.08.2017 г.; път III-865 Търън-Средногорци п.к. Стояново-Ардин-Бойно-Кърджали от км 15+150 до км 30+000, подмяна на вертикална сигнализация. Срок до 03.08.2017 г.; път III-5072 Чифлик-Мост от км 0+000 до км 16+600, подмяна на вертикална сигнализация. Ремонтните дейности са сигнализирани, движение с повишено внимание. Срок до 03.08.2017 г.; път III-5904 Крумовград-Ивайловград  от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: \r\nПът IІІ-357 Троян-Дебнево от км 5+150 до км 14+949 – полагане на хоризонтална маркировка. Движението се осъществява при стеснение на двете ленти за движение. Движение с повишено внимание. Срок до 04.08.2017 г.; път IІІ-3502 от км 23+900 до км 36+790 Беглеж-Ъглен движение с повишено внимание – частични ремонти на настилката тип „Печматик. Срок до 11.08.2017г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: няма.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма.ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІІ-811 Ракита-Брезник Пали Лула от км 32+000 до км 34+000 (посока Ракита – Брезник –  ремонтни дейности на асфалтовата настилка. Срок до 11.08.2017 г.; път ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.ОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът ІІ-11 гран.Враца-Крушовене от км 154+100 до км 163+000 – ремонтни дейности на асфалтовата настилка. Срок до 03.08.2017г.;път III-301 Левски-Асеновци от км 9+300 до км 14+7000 – регулирано поетапно движение в едната лента и преминаване с повишено внимание, поради ремонтни дейности на асфалтовата настилка.Срок до 03.08.2017 г.; път ІІІ-3402 Коиловци-Славяново от км 8+000 до км 10+000 – ремонтни дейности на асфалтовата настилка. Срок до 03.08.2017г.;ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Забележка: През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.08.2017 г.; ОПУ-Русе:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-202 Щръклево-Нисово от км 12+000 до км 16+000 – ремонтни дейности по асфалтовата настилка. Срок до 04.08.2017 г.; път ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г. ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.ОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Асеновград-Чепеларе от км 53+960 до км 76+307 – частични ремонтни дейности на асфалтовата настилка. Движение с повишено внимание. Срок до 10.08.2017 г.; път ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-866 Стойките-Девин от км 30+000 до км 40+000 – косене на тревни площи. Движение с повишено внимание в свободната лента, съобразно създадената организация на движение.  Срок до 04.08.2017 г.; \r\nпът ІІІ-867 Средногорци-Мадан от км 0+000 до км 7+300 – частични ремонти на асфалтовата настилка (заливане на фуги). МПС да се движат с повишено внимание в свободната лента, съобразно създадената организация на движение. Срок до 11.08.2017 г.;\r\nпът ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-55 Велико Търново-Гурково от км 35+000 до км 51+500 – стеснение на една от лентите, поради ремонт на ограничителни системи. Срок до 04.08.2017 г.; път III-554 Раднево-Гълъбово при км 46+460 – частични ремонтни дейности. Срок до 31.08.2017 г.ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: \r\nПът  II-51 Бойка-Попово-Дралфа от км 30+000 до км 70+00 – движение с повишено внимание  поради ремонтни дейности. Срок до 03.08.2017 г.; път III-2002 с. Садина-Попово от км 11+500 до км 39+200 – движение с повишено внимание по, поради частични ремонтни дейности. Срок до 04.08.2017 г.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.08.03", "title": "Актуална пътна обстановка"}
{"url": "http://www.focus-news.net/news/2017/08/03/2422115/tass-taro-kono-e-noviyat-ministar-na-vanshnite-raboti-na-yaponiya.html", "text": "Министър председателят на Япония Синдзо Абе е в процес на подмяна на министрите от правителството на неговата партия. Фумио Кишидо беше отстранен от заеманата от него длъжност на Министър на външните работи и на негово място е назначен Таро Коно, предаде ТАСС, позовавайки се на информация от секретариата на министерския съвет на Япония.\r\nПрез 2015-2016 г., Коно беше Министър на административната реформа и председател на Комисията по обществена сигурност. Коно поддържа курса на Абе за преразглеждане на девета глава („мирната глава“ – след ВСВ, Япония е лишена от армия в пълния смисъл на понятието (бел. ред.)) от конституция.\r\nПревод и редакция:", "date": "2017.08.03", "title": "ТАСС: Таро Коно е новият Министър на външните работи на Япония"}
{"url": "http://www.focus-news.net/news/2017/08/03/2422111/anadolu-italianski-voenen-korab-pristigna-v-libiya.html", "text": "Италиански военен кораб пристигна в Либия, за да окаже помощ на местната брегова охрана в борбата ѝ с трафикантите на хора и за да се опита да намали потока от нелегални мигранти, предаде Anadolu Agency.\r\nКорабът е пристигнал по споразумението за военно сътрудничество между правителството в Триполи и Италия. Според запознати, той ще бъде на разположение на бреговата охрана пет дни.\r\nОперацията е по замисъл на италианското правителство, което увеличава усилията си за борба с нелегалните мигранти. \r\nПревод и редакция:", "date": "2017.08.03", "title": "Anadolu: Италиански военен кораб пристигна в Либия"}
{"url": "http://www.focus-news.net/news/2017/08/03/2422113/haskovo-3-km-kolona-ot-tovarni-avtomobili-se-e-obrazuvala-na-gkpp-kapitan-andreevo-na-izhod-ot-stranata.html", "text": "На българо-турската граница  на ГКПП „Капитан Андреево” трафикът е интензивен, има 3 км колона от товарни автомобили на изход от страната, съобщиха от пресцентъра на ГД „Гранична полиция”.\r\nНа българо-румънската граница на ГКПП „Дунав мост” – Видин трафикът е интензивен, има 1 км колона от товарни автомобили на изход.\r\nНа българо-сръбската граница трафикът е интензивен на изход за товарни автомобили.\r\nНа границата ни с Македония и Гърция трафикът е нормален на всички ГКПП.\r\nФериботът Оряхово – Бекет работи само в светлата част от деня поради ниско ниво на река Дунав.", "date": "2017.08.03", "title": "Хасково: 3 км колона от товарни автомобили се е образувала на ГКПП „Капитан Андреево” на изход от страната"}
{"url": "http://www.focus-news.net/news/2017/08/03/2422112/tass-v-kirgiziya-e-stanalo-zemetresenie-s-magnitud-48.html", "text": "Земетресение с магнитуд 4,8 е разтресло Киргизстан в района до границата с Китай, предаде ТАСС, позовавайки се на съобщение от Института по сеизмология на Националната академия на науките на републиката.\r\nСпоред съобщението, подземните трусове са били фиксирани в 06:15 местно време. „Магнитуда в епицентъра е бил 4,8“.\r\nНяма сведения за пострадали от природната стихия, но това още не е окончателна информация, тъй като в района на земетресението има отдалечени и малобройни населени места.\r\nПревод и редакция:", "date": "2017.08.03", "title": "ТАСС: В Киргизия е станало земетресение с магнитуд 4,8"}
{"url": "http://www.focus-news.net/news/2017/08/03/2422117/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 3 август. Това съобщиха от пресцентъра на дружеството.\r\nВъв връзка с изпълнение на инвестиционен проект за реконструкция на уличен водопровод на бул. „Джавахарлал Неру“ жк. „Люлин“ 7, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nжилищни блокове с номера: 706-ниска зона; 711; 712; 713; 714; 715; 716; 719; 723; 750; 751; 751А; 752; \r\nбул. „Джавахарлал Неру“ от ул. „Индира Ганди“ до бул. „Луи Пастьор“; \r\nбул. „Царица Йоана“ от ул. „Ген. Асен Николов“ до бул. „Луи Пастьор“; \r\nул. „Индира Ганди“ и бул. „Луи Пастьор“ №30.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: на паркинга на бл. 711 и бл. 712. След възстановяване на водоснабдяването е възможно временно повишаване мътността на водата.\r\nВъв връзка с изпълнение на инвестиционен проект за реконструкция на уличен водопровод на ул. „ВЕЦ Пасарел“ с. Пасарел, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nул. „ВЕЦ Пасарел от №25 до №72;\r\nул. „Минзухар“, ул. „Хризантема“, ул. „Русалка“, ул. „Белия камък“, ул. „Борова гора“;\r\nпо ул. „Искър“ от ул. „Хризантема“ до ул. „ВЕЦ Пасарел“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „ВЕЦ Пасарел“ ъгъла с ул. „Урвич“. След възстановяване на водоснабдяването е възможно временно повишаване мътността на водата.\r\nВъв връзка с изпълнение на инвестиционен проект за реконструкция на уличен водопровод на ул. „Златен век“ вилна зона „Симеоново – Драгалевци III“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nпо ул. „Златен век“ от ул. „Васил Попович“ до ул. „Боян Ничев“;\r\nул. „Иван Богданов“;\r\nпо ул. „Боян Ничев“ от ул. „Златен век“ до ул. „Симеоновска“;\r\nпо ул. „Симеоновска“ от ул. „Горска ела“ до ул. „Златен век“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Симеоновска“ ъгъла с ул. „Боян Ничев“. След възстановяване на водоснабдяването е възможно временно повишаване мътността на водата. След реализацията на тези инвестиционни проекит клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с подмяна на сградно водопроводно отклонение на ул. 8, кв. „Враждебна“ се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\r\nбул. „Ботевградско шосе“, ул. 8, ул. 5, ул. 30.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 8, ъгъла с ул. 46.\r\nВъв връзка с подмяна на сградно водопроводно отклонение на ул. „Грамада“ с. Кокаляне, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\nул. „Цар Иван Асен II“, ул. „Грамада“, ул. „Ела“, ул. „Тополите“ от № 22 до № 40, ул. „Петров кладенец“ от № 10 до № 20, ул. „Лъката“, ул. „Теменуга“, ул. „Люляк“, ул. „Калина“, ул. „Детелина“, ул. „Явор“, ул. „Еделвайс“, ул. „Латинка“, в. з. „Падинето“, в .з. „Бяла нива“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Цар Иван Асен II“ ъгъла с ул. „Теменуга“.\r\nВъв връзка с подмяна на сградно водопроводно отклонение на ул. „Зайчар“ жк. „Зона Б-19“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nпо ул. „Зайчар“ от ул. „Д-р Калинков“ до ул. „Три уши“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Зайчар“ ъгъла с ул. „Д-р Калинков “.\r\nВъв връзка с подмяна на уличен водопровод и монтаж на спирателен кран на ул. „Стадион“ кв. „Горубляне“ се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nжк. „Експериментални блокове“ от №1 до №37 и автосервизи между бл. 43 и бл. 22. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред бл. 27.\r\nВъв връзка с подмяна на сградно водопроводно отклонение на ул. „Васил Левски“ с. Мрамор се налага спиране на водоподаването от 9:00 до 14:00 часа на клиентите на „Софийска вода”, живеещи в района на:\r\nпо ул. „Васил Левски“ от ул. „Захари Стоянов“ до ул. „Васил Левски“ №1.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: : ул. „Васил Левски“ ъгъла с ул. „Иван Вазов“.\r\nВъв връзка с подмяна на пожарен хидрант и спирателен кран на бул. „Сливница“ кв. „Модерно предградие“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nбул. „Сливница“, бул. „Панчо Владигеров“, ул. „Обелско шосе“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 732 до „Мото Пфое“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.08.03", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/08/03/2422114/denyat-3-avgust-v-svetovnata-istoriya.html", "text": "През 1492 г. - евреите са прогонени от Испания. Същия ден Христофор Колумб започва първото си плаване в търсене на западния път към Индия. 1610 г. - английският мореплавател Хенри Хъдсън, търсейки нов проход от Атлантическия към Тихия океан, открива проток, кръстен по-късно на неговото име. 1692 г. - провежда се битката при Стеенкерк, водена между Франция и обединените холандски, немски и британски войски под командването на принц Уилям Ориндж. Французите, водени от маршал Франсоа Анри Монтморенси Бутвил, дук на Люксембург, побеждават в битката, която е част от Деветгодишната война. Сраженията се водят близо до селото Стеенкерк в Южна Нидерландия, на 50 км от Брюксел.  1778 г. - в Милано е открит знаменития оперен театър “Ла Скала”. Първата опера представена на сцената на “Ла Скала” е L'Europa Riconosciuta (“Преоткритата Европа”) на Антонио Салиери. 1911 г.- при военна операция за първи път са използвани самолети. От тях италиански войски пускат бомби над турските позиции в Триполи, Африка. 1914 г. - Германия обявява война на Франция, с което последната е привлечена в Първата световна война. 1926 г. - в Англия на улица Пикадили започва да работи първия светофар в Лондон. 1943 г. - по време на Втората световна война, след многочасови бомбардировки над германския град Хамбург е унищожена по-голямата част от града. Умират около 200 хиляди човека. 1988 г. - западногерманецът Матиас Руст, който каца с лекия си самолет близо до Червения площад през 1987 г. е освободен от затвора и екстрадиран от СССР. На 3 август са родени: Джеймс Хетфийлд – китарист и певец на американската рокгрупа “Металика”; Мартин Шийн (псевдоним на Рамон Естевес) – американски актьор и режисьор от испано-ирландкси произход; Клифърд Саймък – американски фантаст; Вилем Матезиус – чешки лингвист; На тази дата умират: Александър Солженицин, руски писател и историк; Константин Константинович Рокосовски – руски военачалник; Габриел Сидони Колет – френска писателка; Торщайн Бунде Велбен - американски икономист институционалист; Джозеф Конард (псевдоним на Йозеф Теодор Конрад Коженьовски) – английски писател от полски произход; \r\n2016 г.\r\nСеверна Корея изтрелва две балистични ракети. Една от ракетите се взривява при изтрелването, а другата пада в Японско море.\r\n2015 г.\r\nСирийски изтребител се разбива в пазар в сирийския град Ариха.\r\n2014 г.\r\nСилно земетресение с магнитуд 6,1 по Рихтер в китайската провинция Юнан взима 400 човешки жертви и ранява още 2000, като предизвиква голямо свличане на земни маси върху планинска река, от което се е образува езеро.\r\n2013 г.\r\nНовият президент на Иран Хасан Рухани встъпва официално в длъжност.\r\n2012 г.\r\nЕдна от най-големите компании на американската фондова борса Knight Capital Group търпи загуба от 440 милиона долара заради срив на системата.\r\n2011 г.\r\nВ Египет започна съдебния процес над бившия президент Хосни Мубарак.\r\n2011 г.\r\nФранция разрешава екстрадирането на бившия диктатор на Панама Мануел Нориега в родината му.\r\n2004 г.\r\nОт военновъздушната база Кейп Канаверал, САЩ, е изстрелян към Меркурий космическият апарат МЕСИНДЖЪР на НАСА.\r\n2004 г.\r\nПиедесталът на Статуята на свободата в Ню Йорк е открит за посещения след затварянето му при Атентатите от 11 септември 2001 г.\r\n2000 г.\r\nЧилийският Върховен съд отнема съдебния имунитет на генерал Аугусто Пиночет.\r\n1997 г.\r\nПрезидент на Иран става Мохамед Хатами.\r\n1989 г.\r\nВ Отава се състои първата в Канада операция по трансплантиране на сърце.\r\n1988 г.\r\nЗападногерманецът Матиас Руст, който каца с лекия си самолет близо до Червения площад през 1987 г. е освободен от затвора и екстрадиран от СССР.\r\nНа 28 май 1987 г. Матиас Руст се приземява на Червения площад със самолета си Чесна. Германският пилот е още тийнейджър – на 19 години. Той изминава безпрепятствено 800 километра над територията на СССР. Лети на нищожна височина и системите за ПВО не могат да го засекат, докато не кацва пред Кремъл. Там е засечен от фотокамерите на чужди туристи. Властите считат инцидента за невероятна наглост. Секунди след кацането президентът Михаил Горбачов уволнява министъра на отбраната Соколов, началника на ПВО Колдунов и няколко десетки генерали и офицери. Oперативният дежурен полковник, отговорен за наблюдението над границата с Финландия, пресечена от Руст e осъден на няколко години затвор. Матиас Руст е осъден – на 4 години \"поправителни работи\", но само след година е освободен.\r\n1968 г.\r\nВ Братислава се провежда съвещание на ръководителите на петте източноевропейски комунистически партии (на България, ГДР, Полша, СССР и Унгария) и на Чехословакия, на която се опитват да се договорят за бъдещите си отношения.\r\n1961 г.\r\nВ Москва започва съвещание на първите секретари на централните комитети на комунистическите и работническите партии на участничките във Варшавския договор във връзка със сключването на мирен договор с Германия и положението в Западен Берлин. Съвещанието продължава до 5 август.\r\nВаршавският договор е сключен по време на Варшавското съвещание на 14 май 1955 г. между България, Албания, ГДР, Полша, Румъния, СССР, Унгария и Чехословакия. Той представлява договор за сътрудничество и взаимна помощ. Договорът е сключен за срок от 20 години, с автоматично продължаване за следващите 10 години при условие, че не е денонсиран една година преди изтичане на срока. Държавите участнички в договора се задължават в съответствие с Устава на ООН да се въздържат в международните отношения от заплаха със сила или използването й и да разрешават всички спорове с мирни средства. Висш ръководен орган на съюза е Политически консултативен комитет. Създадено е обединено командване на въоръжените сили и за негов главнокомандващ е назначен маршалът на СССР И. С. Конев. По-късно са създадени Комитет на министрите на отбраната, Комитет на министрите на външните работи и Обединен секретариат.\r\nНа 28 май 1955 г. българското Народното събрание ратифицира договора, според който държавите се задължават да си оказват взаимни консултации по важни международни въпроси и военна помощ при нападение върху някоя от тях. След предаване на ратификационните грамоти договорът влиза в сила на 5 юни 1955 г.  След 1962 г. Албания не участва в работата на органите на договора, шест години по-късно обявява й неговата денонсация. \r\nНезависимо от високоотговорните декларации в документите на съюза неговите въоръжени сили неведнъж постигат целите си с насилствени методи. През 1956 г. Съветския съюз с въоръжена намеса във вътрешните работи на Унгария ликвидира въоръжения бунт на унгарския народ срещу комунизма. През 1968 г. страните членки на Варшавския договор, без Румъния, изпращат войски в Чехословакия, за да спрат започналия демократичен процес и създаване на условия за демократично развитие на чехословашкото общество. По време на своето съществуване Варшавският договор и неговите обединени въоръжени сили се използват за поддържане на напрежението между Източна и Западна Европа. На 1 юли 1991 г. договорът е прекратен.\r\n1960 г.\r\nНигерия получава независимост от Франция. Колониалната история и развитието на страната се движат паралелно с тези на останалите френски западноафрикански владения. Франция управлява африканските си територии посредством губернатор в Дакар, Сенегал. Освен налагането на френско гражданство на жителите на страната, френската конституция от 1946 г. въвежда децентрализация на властта и ограничено участие в политическия живот на местните съвети. По-нататъшно преразглеждане на организацията на отвъдморските територии се появява с Отвъдморския Реформационен Акт от 23 юли 1956 г., последван от реорганизационни мерки, предприети от френския парламент в началото на 1957 г. Освен премахването на неравенството при гласуването, новите закони съдействат за създаване на органи, осигуряващи в голяма степен самоуправление. След установяването на Петата Френска Република, Нигерия става автономна държава в рамките на Френската Общност, а на 3 август 1960 г. придобива пълна независимост. През първите 14 години от самостоятелното си съществуване като държава Нигерия е управлявана от еднопартиен цивилен режим под президентството на Хамани Диори.\r\n1958 г.\r\nАмериканската подводница \"Наутилус\" за пръв път достига под вода Северния полюс.\r\n1957 г.\r\nТанку Абдул Раман е избран начело на Малайзия, за период от пет години. Изборът е направен в столицата Куала Лампур, а Раман довежда страната до независимост един месец по-късно.  “Танку” (принцът) има владетелско потекло – брат е на султана на Кеда, - но въпреки това е считан за избраник на народа. Образованието си получава в две британски училища, а висшето си образование завършва в Кембридж през 1925 г. Скоро след Втората световна война се връща във Великобритания, за да следва право. След завръщането си в Малайзия през 1949 г. обстановката в страната е белязана от стремежа към независимост, но и от комунистическия екстремизъм. Раман създава Обединената партия през 1952 г., подтикнат от желанието си да създаде толерантност между малайци, китайци и индийци. Партията печели с убедително мнозинство през 1955 г., когато Раман става министър-председател. Основните проблеми, които среща, са тероризмът и протестите на работническите синдикати.\r\n1957 г.\r\nСъветският съюз извършва изпитания на първата си междуконтинентална ракета Р - 7.\r\n1952 г.\r\nЗакрити са ХV Олимпийски игри в Хелзинки, които са открити на 19 юли. По време на Олимпиадата България печели първия си олимпийски медал – бронзово отличие за боксьора Борис Георгиев. Страната ни заема 42. място в крайното класиране.\r\n1943 г.\r\nПо време на Втората световна война, след многочасови бомбардировки над германския град Хамбург е унищожена по-голямата част от града. Умират около 200 хиляди човека.\r\n1940 г.\r\nЛитва е включена официално в територията на СССР. Литовската република има площ 65.3 хиляди кв. км. Население й е 3690 хиляди жители. Столицата й е Вилнюс. Литва е президентска република. През 1991 г. на референдум 90.5% от населението гласува за независима демократична Литва. На 6 септември 1991 г. Русия признава независимостта на Литва.\r\n1933 г.\r\nНа Лондонската международна икономическа конференция е сключена конвенция с участието на Афганистан, Латвия, Иран, Полша, Румъния, СССР и Естония. Лондонските конвенции за определяне на агресията са Международни конвенции, сключени на Лондонската международна икономическа конференция (3 – 5 август 1933 г.). По време на тази конференция са сключени три конвенции: 1. Конвенция с участието на Афганистан, Латвия, Иран, Полша, Румъния, СССР и Естония, сключена на 3 август. Към нея се присъединява и Финландия (1934 г.). 2. Конвенция между Румъния, СССР, Турция, Чехословакия и Югославия, сключена на 4 август 3. Конвенция между СССР и Литва, подписана на 5 август. Лондонските конвенции определят понятието \"агресор\", разработено от Комисията на Конференцията по разоръжаване (май 1933 г.). Те определят, че в международния конфликт за нападател ще бъде призната държавата, която извърши едно от следните действия: 1) Обяви война на друга държава; 2) Нахлуе с въоръжените си сили, без да обяви война, на територия на друга държава; 3) Нападне със сухопътните, морските или въздушните си сили, без да обяви война, територията, плавателните съдове или въздушните обекти на друга държава; 4) Приложи морска блокада на бреговете или пристанищата на друга държава; 5) Подкрепи въоръжени банди, които са организирани на нейна територия и нахлуват на територията на друга държава, или откаже да изпълни искането на държавата, подложена на нахлуване, да предприеме на своя територия всички зависещи от нея мерки за лишаване на споменатите банди от всякаква помощ или покровителство. Положенията на тези конвенции са използвани от ООН при разработване на определението на понятието \"агресия\", прието от Общото събрание на ООН през 1974 г.\r\n1927 г.\r\nЗапочва първата икуменическа църковна конференция в Лозана. Конференцията продължава до 21 август. Българска църковна делегация начело с митрополит Стефан Софийски, протопрезвитер проф. Стефан Цанков и проф. Николай Глубоковски участва в нея. Десет години по-късно в периода 3 – 18 август тя участва и във Втората икуменическа църковна конференция в Единбург.\r\n1926 г.\r\nВ Англия на улица Пикадили започва да работи първия светофар в Лондон.\r\n1914 г.\r\nГермания обявява война на Франция, с което последната е привлечена в Първата световна война. Първата световна война от 1914-1918 г. е война между две големи европейски групировки – Тройният съюз и Съглашението. Породена е от неравномерното им икономическо развитие в края на XIX и началото на ХХ в., което изтласква на преден план въпроса за преразпределение на колониите в света. Повод за войната става убийството на австро-унгарския престолонаследник в Сараево от членове на сръбска националистическа организация. В отговор на този акт Австро-Унгария изпраща ултиматум на Сърбия с неизпълними условия, вследствие на което войната между тях става неизбежна. Военните действия започват на 15 юли 1914 г. и в следващите дни в конфликта се намесват Германия – като съюзник на Австро-Унгария и Русия – на страната на Сърбия. Германия обявява война на Русия и Франция и навлиза със своите войски в пределите на неутрална Белгия. Последва и намесата на Англия на страната на Франция и Русия. В края на октомври 1914 г. австро-германският блок успява да привлече за свой съюзник Турция. Италия, която е член на Тройния съюз, проявява колебания и през пролетта на 1915 г. е привлечена на страната на Съглашението. От лятото на 1914 г. до лятото на 1915 г. войната се води с променлив успех и за двете групировки, като превес продължават да имат държавите от Тройния съюз. През 1916 г. настъпва равновесие на силите. С намесата на САЩ във войната (6 април 1917 г.) на страната на Съглашението настъпва обрат в хода на военните действия и през есента на 1918 г. държавите от Тройния съюз капитулират.\r\n1911 г.\r\nПри военна операция за първи път са използвани самолети. От тях италиански войски пускат бомби над турските позиции в Триполи, Африка.\r\n1868 г.\r\nАвстро-унгарските власти прехвърлят Любен Каравелов в затвора в Будапеща.\r\n1778 г.\r\nВ Милано е открит знаменития оперен театър “Ла Скала”. Първата опера представена на сцената на “Ла Скала” е L'Europa Riconosciuta (“Преоткритата Европа”) на Антонио Салиери.\r\n1692 г.\r\nПровежда се битката при Стеенкерк, водена между Франция и обединените холандски, немски и британски войски под командването на принц Уилям Ориндж. Французите, водени от маршал Франсоа Анри Монтморенси Бутвил, дук на Люксембург, побеждават в битката, която е част от Деветгодишната война. Сраженията се водят близо до селото Стеенкерк в Южна Нидерландия, на 50 км от Брюксел. Войната на Аугсбургската лига, известна още като Деветгодишната война, се води в Европа и Колониална Америка в периода от 1688 до 1697 г. Войната избухва с цел да бъде спряна френската експанзия по поречието на Рейн. Северноамериканските сражения се водят между френски и английски колониални сили, като в Съединените щати днес е известна като Войната на крал Уилям.\r\n1610 г.\r\nАнглийският мореплавател Хенри Хъдсън, търсейки нов проход от Атлантическия към Тихия океан, открива проток, кръстен по-късно на неговото име. В периода 1607-1611 г. Хенри Хъдсън прави 4 пътешествия в арктическите морета, организирани от лондонски и амстердамски търговци, които търсят възможности за заобиколяне на испанопортугалските владения. През 1607 г. прави опит да открие път към Тихия океан през Северния полюс, стига до 80°23’ с. ш. и открива по пътя си о-в Ян Майен. През 1608 г. се опитва безуспешно да намери проход между Шпицберген и Нова земя. През 1609 г. като служител на холандската Източноиндийска компания се отправя към Баренцево море, а оттам - към бреговете на Северна Америка, в търсене на северозападен проход, като изследва част от бреговете на континента. Открива устието на Хъдсън и навлиза на 250 км срещу течението й. През 1610 г. обхожда пролива между Лабрадор и Бафинова земя (по-късно наречен на негово име) и открива обширен залив (Хъдсънов залив). Зимува в южната му част (залив Джеймз). През 1611 г. по пътя на връщане екипажът на кораба вдига бунт. Хъдсън, синът му и 7 моряка са изоставени в лодка и изчезват безследно.\r\n1492 г.\r\nЕвреите са прогонени от Испания. По време на Средновековието евреите имат по-големи права в ислямските региони, отколкото в християнските, като Златната ера на съвместно съществуване се отбелязва в мюсюлманска Испания в периода от ок. 900 г. до ок. 1200 г., когато страната става център на най-богатата, влиятелна и голяма еврейска общност за времето си. Зараждането на по-радикални ислямски режими, като този на Алмохадите, слага край на тази ера към ХІІІ в., като прогонването от 3 август 1492 г. е в резултат на християнската Реконквиста. Голяма част от прогонените евреи намират убежище в Османската империя, която остава толерантна към тях през по-голямата част от съществуването си.\r\n1492 г.\r\nХристофор Колумб започва първото си плаване в търсене на западния път към Индия. Христофор Колумб е роден през 1451 г. в Генуа. През 1476-1484 г. живее в Лисабон и на португалските острови Мадейра и Порту Санту. Базирайки се на античното учение за сферообразната форма на Земята и на неверни изчисления на учени от ХV век, той съставя проект за западния, според неговото мнение най-кратък морски път от Европа до Индия. През 1485 г., след като португалският крал отхвърля неговия проект, Колумб се завръща в Кастилия, където с поддръжката на андалуски търговци и банкери организира правителствена океанска експедиция. Първата експедиция (1492-1493 г.) е извършена с екипаж от 90 души и корабите “Санта Мария”, “Пинта” и “Ниня”. Корабите потеглят на 3 август 1492 г. от Канарските острови, пресичат Атлантическия океан в субтропичния пояс и достигат до остров Сан Салвадор от Бахамския архипелаг. Там Колумб акостира на 12 октомври 1492 г. и това става официалната дата на откриването на Америка. От 14 до 24 октомври експедицията посещава редица острови от Бахамския архипелаг, а от 28 октомври до 5 декември открива и изследва участък от североизточното крайбрежие на остров Куба. На 6 декември Колумб и хората му достигат остров Хаити. През нощта на 25 декември флагманският кораб “Санта Мария” засяда на риф, но екипажът се спасява. Корабът “Ниня” завършва изследването на северните брегове на Хаити и на 15 март 1493 г. Колумб се завръща с него в Кастилия. С това се слага край на първата експедиция за откриване на Индия.На тази дата са родени:\r\n1963 г.\r\nРоден е Джеймс Хетфийлд – китарист и певец на американската рокгрупа “Металика”. Хетфийлд е фронтмен, вокалист и ритъм китарист на американската група, като същевременно е и неин съосновател, заедно с датския барабанист Ларс Улрих.\r\n1940 г.\r\nРоден е Мартин Шийн (псевдоним на Рамон Естевес) – американски актьор и режисьор от испано-ирландкси произход. Баща е на актьора Чарли Шийн. Работи в театъра (“Хамлет”) и телевизията. Постига успех в киното с “Дива банда” (1973 г.). Ролята на Кам Уилърд във филма “Апокалипсис сега” от 1977-1979 г. го прави световноизвестен. След това се снима рядко, предимно в поддържащи роли – “Уолстрийт” (1987 г.). Режисьор, съсценарист и изпълнител на главната роля във военната драма “Каданс” (1990 г.). Участва в филмите “Прислужницата” (1991 г.), “Оригинално намерение” (1991 г.), “Причина за вярване” (1993 г.), “Кралицата” (тв, 1993 г.), “Няма дявол” (1993 г.), “Гетисбърг” (1994 г.), “Почетно оръжие” (тв, 1994 г.), “Розуел” (тв, 1994 г.), “Бока” (1995 г.), “Американски президент” (1996 г.), “Война вкъщи” (1996 г.), “Вражески води” (тв, 1997 г.), “Писмо от осъдения на смърт” (1998 г.), “Девета улица” (1999 г.), “О” (2001 г.), “The Confidence Game” (2001 г.), “Хвани ме, ако можеш” (2002 г.), “Ние, народът” (2002 г.).\r\n1904 г.\r\nРоден е Клифърд Саймък – американски фантаст (“Заложници в рая”, “Отново и отново”, “Градът”). Първият му разказ излиза през 1931 г. Пише разкази за списания. През 1944 г. публикува романа си „Градът“, удостоен с наградата „International Fantasy Award“. Повестта „The Big Front Yard“, излязла през 1958 г. и получава награда Хюго. Печели награда Хюго за най-добър роман (1964 г.), за най-добра кратка история (1981 г.). Печели и награда Небюла за най-добра кратка история (1980 г.) и награда „Grand Master Nebula”(1977 г.). Умира на 25 април 1988 г.\r\n1882 г.\r\nРоден е Вилем Матезиус – чешки лингвист. Един от основателите и ръководител на Пражкия лингвистичен кръжок през 20-те години на ХХ в. Обосновава синхронния подход при изследване на езика, един от основоположниците на функционалната лингвистика. Създава т. нар. теория за актуалното членене на изречението. Автор е на трудове по обща лингвистика и английски език. Умира на 12 април 1945 г в Прага.\r\n1862 г.\r\nРоден е Освалд Кюлпе – германски философ, професор във Вюрцбург, Бон и Мюнхен. Неговото философско учение произхожда от Вунд и представлява един вид критичен реализъм. Автор е на книгите: “Основа на психологията” (1893 г.), “Философията на днешното време” (1902 г.), “Основите на естетиката” (1921 г.) и др. Умира на 30 декември 1915 г. в Мюнхен.\r\n1832 г.\r\nРоден е Иван Зайц – хърватски композитор, диригент и музикален педагог. Учи в Миланската консерватория при Л. Роси. В периода 1855-1862 г. е диригент и концертмайстор в градския театър и оркестъра в Риека. От 1862 г. до 1870 г. работи във Виена, а от 1870 г. – в Загреб. Диригент и ръководител е на музикалния отдел на Хърватския национален театър. Директор и преподавател в школата на Музикалното дружество. Автор е на около 1200 произведения, сред които 20 опери, 30 оперети, музика към спектакли, а също вокални творби (60 кантати, 250 хорови песни, църковни песни и др.). Най-известна му опера е \"Никола Шубич-Зринский\". Умира на 16 декември 1914 г. в Загреб.\r\n1770 г.\r\nРоден е Фридрих Вилхелм III – пруски крал от 1797 г. Присъединява се към четвъртата антифренска коалиция през 1806 г. По време на войната пруската армия е разбита и според Тилзитския мир от 1807 г. отстъпва на Франция 1/2 от територията на Прусия. В периода 1807-1814 г. е принуден да проведе редица буржоазни реформи. Участва с войски в похода на Наполеон срещу Русия през 1812 г. След победата на Русия обявява война на Франция през март 1813 г. По решение на Виенския конгрес (1814-1815 г.) получава Рейнската област, Вестфалия и голяма част от Саксония. Влиза в Свещения съюз. Участва с войски в потушаването на Полското въстание (1830-1831 г.). Умира на 7 юни 1840 г. в Берлин.На тази дата умират:\r\n2008 г.\r\nУмира Александър Солженицин, руски писател и историк, Нобелов лауреат.\r\nАлексаандър Исааевич Солженицин е роден на 11 декември 1918 г. в Кисловодск, Русия. Той е руски романист, драматург, историк и дисидент.\r\nБлагодарение на него обществеността извън Съветския съюз научава за системата на съветските лагери за принудителен труд.\r\nСтава лауреат на Нобеловата награда за литература през 1970 година, а през 1974 г. бива прокуден от родината си.\r\n1968 г.\r\nУмира Константин Константинович Рокосовски – руски военачалник, маршал на СССР (1944 г.) и на Полша (1949 г.). Роден е на 21 декември 1896 г. Член е на Комунистическата партия от 1919 г. По време на Първата световна война е младши унтерофицер. През октомври 1917 г. влиза в Червената гвардия. Участва в Гражданската война (1918-1920 г.) като командир на ескадрон. Завършва кавалерийските курсове (1925 г.) и курсовете за усъвършенстване на висшия команден състав към академията \"М. В. Фрунзе\" (1929 г.). По време на Втората световна война военни подразделения под негово ръководство воюват около Москва, при Сталинград и при Курск, вземат участие в Белоруската, Източнопруската, Източнопомеранската и Берлинската операции. На 24 юли 1945 г. командва Парада на победата в Москва. През октомври 1949 г. по молба на правителството на Полша и с разрешението на съветското правителство пристига в Полша, където е назначен за министър на националната отбрана и заместник-председател на Съвета на министрите на Полша. През 1956 г. се връща в СССР. Заместник-министър на отбраната на СССР (1956-1957 г.). Кандидат-член на ЦК на КПСС (1956-1968 г.).\r\n1954 г.\r\nУмира Габриел Сидони Колет – френска писателка, член на Академията “Гонкур” (1944 г.). Родена е на 28 януари 1873 г. През 1900 г. публикува автобиографичния роман “Клодин в училище”. Публикува над 50 романа, пиеси, статии. Авторка е на романите: “Диалози на животни” (1904 г.) “Развратената наивност” (1909 г.), “Скитницата” (1910 г.), “Обратната страна на мюзикхола” (1913 г.), “Шери” (1920 г.), “Краят на Шери” (1926 г.), “Другата” (1929 г.), “Дует” (1934. г). Пише новели, дневници и спомени: “Домът на Клодин” (1922 г.), “Рождени дни” (1928 г.), “Сидо” (1929 г.), “Вечерна звезда” (1946 г.), “Синият фенер” (1949 г.). Носителка е на ордена на Почетния легион (1953 г.).\r\n1929 г.\r\nУмира Торщайн Бунде Велбен - американски икономист институционалист, известен със своя анализ на скритото потребление. Велбен е роден на 30 юли 1857 г. в графство Манитов, щата Уинкънсин. Получава образование в Карлетън колидж и в Йейлския университет. Преподава икономика последователно в Чикаго, Станфорд, Мисури и Ню Йорк. Под влиянието на еволюционния подход на Дарвин към социалните науки Торщайн Велбен лансира мултидисциплинарната идея в икономиката, като я свързва с антропологията и социологията.\r\n1924 г.\r\nУмира Джозеф Конард (псевдоним на Йозеф Теодор Конрад Коженьовски) – английски писател от полски произход. Роден е на 3 декември 1857 г. в Бердичев, Украйна. Създава романите “Капризът на Олмейра” (1895 г.), “Лорд Джим” (1900 г.), “Сърцето на тъмнината” (1902 г.), “Ностромо” (1904 г.), “Очите на Запада” (1911 г.), “Случай” (1913 г.) и др. Пише разкази, повести и литературна критика.\r\n1857 г.\r\nУмира Йожен Сю (псевд. на Мари Жозеф) - френски писател. Роден е на 10 декември 1804 г. Работи като военен хирург (1823-1829 г.). Първите му литературни опити са очерци, памфлети (“Писма на човека муха до господин префекта на полицията”, 1826), водевили. През 1930 г. публикува “сатанинския” разказ “Кернок пиратът”. Автор е на романите: “Парижките потайности”(т. 1-10, 1842-1843 г.); “Скитникът евреин”(т. 1-10, 1844-1845 г.). През 1850 г. Сю е избран за депутат в законодателното събрание. През януари 1852 г. емигрира в Савоя, преследван от правителството заради романа “Тайните на народа” (1849-1857 г.).\r\n1780 г.\r\nУмира Абат Етиен Боно де Кондияк – френски философ от школата на сенсуалистите. Роден е на 30 септември 1715 г. в Гренобъл. В Париж поддържа близки връзки с Дидро, Русо и др. Най-важните му философски трудове са “Опит върху произхода на човешките познания”, “Трактат за чувствата”, в който допуска само чувстването като единствен източник на познанието. Автор е на съчинения в областта на икономиката, реториката, психологията и др.\r\n1546 г.\r\nУмира Етиен Доле – френски филолог и печатар. Роден е през 1509 г. в Орлеан. Заради смелите и дръзки политически схващания е обесен и изгорен в Париж. Автор е на \"Коментари по латински език\" и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2017.08.03", "title": "Денят 3 август в световната история"}
{"url": "http://www.focus-news.net/news/2017/08/03/2422119/nimh-zhalt-kod-za-visoki-temperaturi-e-obyaven-za-26-oblasti-v-stranata.html", "text": "Жълт код за високи температури е обявен за 26 области в страната, сочи справка на сайта на Националния институт по метеорология и хидрология (НИМХ). Предупреждението е валидно за областите Видин, Монтана, Враца, Плевен, Ловеч, Габрово, Велико Търново, Русе, Търговище, Разград, Шумен, Силистра, Добрич, София град, София, Перник, Кюстендил, Благоевград, Пазарджик, Пловдив, Стара Загора, Сливен, Ямбол, Хасково, Кърджали и Смолян. Очаква се максималните температури да са между 34° и 38°.\r\nЖълтият код означава потенциална опасност с повишена вероятност за опасни метеорологични явления. Хората трябва да следят прогнозата за времето и да не предприемат неоправдан риск, особено при извършване на дейности, които зависят от времето.", "date": "2017.08.03", "title": "НИМХ: Жълт код за високи температури е обявен за 26 области в страната"}
{"url": "http://www.focus-news.net/news/2017/08/03/2422116/bchk-organizira-filmov-maraton-s-bezplatna-prozhektsiya-na-klipove-za-prilozhniya-sport-vodno-spasyavane-s-distsiplini-za-baseyni.html", "text": "В поредицата „Водна безопасност с БЧК” в Дома на киното от 19.30 ще се проведе безплатна прожекция на клипове за приложния спорт „Водно спасяване с дисциплини за басейни”. Това съобщиха от пресцентъра на БЧК. Всеки, който обича водата и спорта, ще може да усети емоцията и атрактивността на този вид спорт и да се запознае с различните му дисциплини. След прожекцията експерти от водноспасителната служба към БЧК ще отговарят на въпроси относно водната безопасност и спорта „Водно спасяване”. Всеки, който желае, може да получи „Наръчник за родителя - Дръж под око”, където под формата на въпроси и отговори са разгледани различните житейски ситуации, при които може да възникне воден инцидент.", "date": "2017.08.03", "title": "БЧК организира филмов маратон с безплатна прожекция на клипове за приложния спорт „Водно спасяване с дисциплини за басейни”"}
{"url": "http://www.focus-news.net/news/2017/08/03/2422118/abs-cbn-balgarin-zapodozryan-che-e-proniknal-v-bankovata-smetka-na-bil-geyts-e-arestuvan-vav-filipinite.html", "text": "Български гражданин, заподозрян, че е проникнал в банковата сметка на един от най-богатите хора на света Бил Гейтс през 2011 г. е задържан на филипинското пристанище Замбоанга в сряда следобед, след като не е успял да представи пътни документи. Филипинската брегова охрана е идентифицирала заподозрения като 33-годишния Константин Симеонов Кавръков, предаде  ABS-CBN.\r\nКавръков е щял да се качи на пътнически съд към южния остров Тави-Тави, когато е задържан от бреговата охрана за разпит. Съобщава се, че е установена информацията, че Кавръков е същият човек, който е задържан през 2011 г. за проникването по компютърен път в банковата сметка на основателя на „Майкрософт“ Бил Гейтс.  \r\nСмята се, че задържаният е водач на международна престъпна група, която се е занимавала с клонирането на дебитни и кредитни карти. Кавръков не е имал в себе си паспорт и пътни документи. Въпреки това властите откриват у него филипинска шофьорска книжка с неговите име и снимка. \r\nАрестът на Кавръков е в резултат на засилените мерки за сигурност, наложени в пристанищната част на град Замбоанга, след като президентът на Филипините Родриго Дутерте наложи в региона състояние на извънредно положение, което ще остане в сила до края на годината. Виктор Турмаков", "date": "2017.08.03", "title": "ABS-CBN:  Българин, заподозрян, че е проникнал в банковата сметка на  Бил Гейтс е арестуван във Филипините"}
{"url": "http://www.focus-news.net/news/2017/08/03/2422122/burgas-izvarshvat-se-pogasitelni-deynosti-na-otdelni-ognishta-kray-vilnata-zona-v-selo-izvorishte.html", "text": "Извършват се погасителни дейности на отделни огнища край вилната зона в село Изворище, където вчера се запалиха сухи треви на голяма площ и две постройки, съобщиха за Агенция „Фокус” от пресцентъра на МВР. През нощта на място са дежурили пожарникарски екипи, които към 06.00 часа са локализирали пожара.\r\nЗапочнати са погасителни действия на отделни огнища. Пожарът не е се разраствал през нощта.", "date": "2017.08.03", "title": "Бургас: Извършват се погасителни дейности на отделни огнища край вилната зона в село Изворище"}
{"url": "http://www.focus-news.net/news/2017/08/03/2422120/anadolu-agency-balgarskiyat-ministar-predsedatel-se-prisaedini-kam-chestvaniya-v-makedoniya.html", "text": "Българският министър-председател Бойко Борисов присъства в Скопие заедно с наскоро избрания си македонски колега Зоран Заев на честванията на Илинденското въстание през 1903 г. и обявяването на македонската независимост през 1944 г., предаде  Anadolu Agency.\r\n„Нашето поколение избра свободно бъдеще и го защитава“, заяви Заев по време на честванията в Скопие. Той добави, че Македонците се борят за справедливост, свобода и живот, но и отбеляза , че страната е преминала през трудни времена. \r\nЧестванията следват договор, подписан във вторник между Македония и България, който „демонстрира намерението и на двете страни да превъзмогнат двустранните въпроси“. \r\nКато страна кандидат-член за ЕС от 2005 г. насам, Македония се е сблъскала с редица препятствия от България относно историческите, езиковите и религиозните въпроси. София не признава македонския език.  Виктор Турмаков", "date": "2017.08.03", "title": "Anadolu Agency: Българският министър-председател се присъедини към чествания в Македония"}
{"url": "http://www.focus-news.net/news/2017/08/03/2422126/montana-vazstanoveno-e-dvizhenieto-v-dvete-lenti-po-pat-ii-81-barziya-gintsi-v-rayona-na-barziya.html", "text": "Възстановено е движението в двете ленти по път II-81 Бързия - Гинци, в района на Бързия. Това съобщиха от пресцентъра на Агенция „Пътна инфраструктура”. Временната организация на движението бе въведена поради пътнотранспортно произшествия.", "date": "2017.08.03", "title": "Монтана: Възстановено е движението в двете ленти по път II-81 Бързия - Гинци, в района на Бързия"}
{"url": "http://www.focus-news.net/news/2017/08/03/2422124/magyar-hirlap-v-ungariya-e-otbelyazan-holokostat-na-romite.html", "text": "Министърът на човешките ресурси на Унгария Золтан Балог заяви, че ромският холокост през Втората световна война не само, че е имал жертви, но и герои и че е задължение на страната да ги помни и да говори за тях, за да може и други да научат за този героизъм, предаде  Magyar Hirlap.\r\nБалог посочи, че ромите въстават срещу охранителите от СС в концлагера Аушвиц-Биркенау на 16 май 1944 г. „Познаването и посрещането на нашата история е важно за признаването на нашата отговорност и възможността да гледаме към бъдещето“, добави той.\r\nСпоред министъра Унгария може да се гордее с ромите-герои от Холокоста, а също така и с тези участвали в революцията от 1956 г.  Виктор Турмаков", "date": "2017.08.03", "title": "Magyar Hirlap: В Унгария е отбелязан холокостът на ромите"}
{"url": "http://www.focus-news.net/news/2017/08/03/2422128/ahlulbayt-glavataryat-na-islyamska-darzhava-v-irakskiya-grad-tal-afar-e-ubit-po-vreme-na-vatreshni-razmiritsi.html", "text": "Във вторник са избухнали вътрешни размирици между терористите от „Ислямска държава“, окупиращи град Тал Афар, разположен на 63 км. от Мосул, при които е загинал управникът на града, идентифициран като Аднан Афри, предаде  AhlulBayt.\r\n„По време на сблъсъците са загинали четирима други терористи от „Ислямска държава“. Смята се, че боевете са започнали в резултат на конфликти между местните и чуждестранните терористи в организацията на „Ислямска държава“, посочи иракският офицер Мохамед Тарик.  Той посочи, че в момента „Ислямска държава“ страда от вътрешни борби, докато операцията по освобождаването на Тал Афар от иракската армия приближава. \r\nСлед като освободи Мосул наскоро иракските правителствени сили в момента се готвят за мащабно настъпление, за да изгони терористите от Тал Афар, който заедно с Хавиджа е един от последните градове, все още контролирани от ислямистите в Ирак. Виктор Турмаков", "date": "2017.08.03", "title": "AhlulBayt: Главатарят на „Ислямска държава“ в иракския град Тал Афар е убит по време на вътрешни размирици"}
{"url": "http://www.focus-news.net/news/2017/08/03/2422121/vitsepremierat-ekaterina-zaharieva-horata-shte-pochuvstvat-dogovora-za-dobrosasedstvo-s-makedoniya-i-chrez-ikonomicheskite-i-chrez-kulturnite-izmereniya.html", "text": "Хората ще почувстват този договор и чрез икономическите, и чрез културните измерения. Това каза вицепремиерът и министър на външните работи Екатерина Захариева в предаването „Тази сутрин“ по бТВ за подписания Договори за добросъседство с Македония. „Години сме мечтали това да се случи. Знаете колко пъти сме призовавали, че историята трябва да ни обединява, а не да ни разединява, да честваме заедно общи исторически събития и личности. Организацията беше наистина на много високо ниво, почувствах се добре. Може би е имало притеснение от провокации от страна на македонското правителство на някои от гражданските организации, които преди това се бяха опитали на 31 юли да направят протест. Бил е изключително малоброен – около 40-45 човека. Факт е, че нямаше провокации“, коментира Захариева. По думите й този договор е бил необходим, защото години наред е имало напрежение. „Нужен е този договор най-малкото, за да изгради доверие между двете правителства и политиците. Това е изкуствено създадено напрежение, не от страна на България. С подписването на този договор преди всичко стоят интереси за стабилност на Балканите. Когато има стабилност, ще има развита икономика и свързаност. Ние печелим няколко неща – показваме, че българското правителство може да решава без посредничество проблемите със съседите си“, допълни тя. По думите й на второ място договорът показва, че не само на думи, но и на дела работят за стабилни Балкани. „На трето място е спирането на антибългарската кампания, сближаването на гражданите, на бизнеса, на културата. Ефектите започнаха да се усещат като радост и емоция на гражданите“, каза още Екатерина Захариева.", "date": "2017.08.03", "title": "Вицепремиерът Екатерина Захариева: Хората ще почувстват Договора за добросъседство с Македония и чрез икономическите, и чрез културните измерения"}
{"url": "http://www.focus-news.net/news/2017/08/03/2422127/vitsepremierat-ekaterina-zaharieva-advokatat-na-balgarkata-koyato-be-zadarzhana-v-turtsiya-shte-poiska-izmenenie-na-myarkata-podpiska-v-parichna-garantsiya.html", "text": "Адвокатът на българката, която бе задържана в Турция, ще поиска изменение на мярката „подписка“ в парична гаранция. Това каза вицепремиерът и министър на външните работи Екатерина Захариева в предаването „Тази сутрин“ по бТВ за двете българки, които бяха задържани в турския курорт Дидим с обвинения за разпространение на идеи за тероризъм. „Следихме с премиера Борисов от първия час. В Турция са все още. Знаете, че мярката за неотклонение на дъщерята е подписка. Два пъти седмично трябва да се подписва. Най-вероятно ще се повдигне обвинение за агитиране в полза на организация, която Турция счита за терористична в интернет през социалните мрежи. Следим казуса. Постоянно сме във връзка“, коментира Захариева. По думите й адвокатите ще поискат изменение на мярката с аргумент, че тя се обучава в чужбина от подписка два пъти седмично в парична гаранция с ангажимент да се оказва пълно съдействие на разследването.  \r\n„Ден след като са задържани бащата се е свързал с консулската служба. В постоянна връзка са били със семейството. Майката е освободена ден по-рано с аргумент, че няма за какво да й се повдигне обвинение“, добави Захариева. По думите й приятелят на дъщерята все още е задържан.", "date": "2017.08.03", "title": "Вицепремиерът Екатерина Захариева: Адвокатът на българката, която бе задържана в Турция, ще поиска изменение на мярката „подписка“ в парична гаранция"}
{"url": "http://www.focus-news.net/news/2017/08/03/2422133/stolichna-obshtina-razdava-mineralna-voda-vav-vrazka-s-visokite-letni-temperaturi.html", "text": "Столичната община организира раздаване на минерална вода от 13.00 часа във връзка с високите летни температури. Това съобщиха от пресцентъра на Столична община. Водата ще се раздава днес и утре на два пункта в столицата: площадното пространство при храма „Св. Неделя” и на Орлов мост - при езерото „Ариана”. \r\nВодата e осигурена като дарение от „Девин” АД и ще бъде раздавана от служители на Общината до изчерпване на количествата.", "date": "2017.08.03", "title": "Столична община раздава минерална вода във връзка с високите летни температури"}
{"url": "http://www.focus-news.net/news/2017/08/03/2422129/denyat-3-avgust-v-balgarskata-istoriya.html", "text": "През 1850 г.  в турската столица започва заседание на Висшия съдебен съвет и на административния съвет при Високата порта, на което се разглеждат докладите на извънредния султански пратеник във Видинския санджак Али Риза паша и жалбите на местното българско население. Предложено е да се създаде специална комисия, която да проучи подробно ситуацията и да предложи конкретен начин за решаване на спорните въпроси. През 1868 г.  Австро-унгарските власти прехвърлят Любен Каравелов в затвора в Будапеща.\r\n1902 г. - завършва десетият конгрес на македонската емиграция в София, започнал на 28 юли. Възникват два комитета: първият – на Стоян Михайловски и ген. Иван Цончев под влияние на Двореца, а вторият – на Христо Станишев и Тома Карайовов под влияние на Вътрешната организация. През 1903 г. - установена е Крушовската Република. За неин председател е избран Никола Карев. Революционната власт в Крушево е установена по време на Илинденско-преображенското въстание, представени са всички народности и религиозни групи. През 1947 г. - завършва посещението на правителствена делегация начело с Георги Димитров в Югославия, започнала на 27 юли. В Блед Димитров и Тито обсъждат договор за приятелство, сътрудничество и взаимопомощ между двете страни, въпроси на стопанското сътрудничество, транспорта, двувластните имоти и някои митнически облекчения. В центъра на вниманието е и македонският въпрос – постигната е договореност за \"културно сближаване\" на населението в Пиринския край с НРМ чрез създаване на \"македонски театър\", \"македонски книжарници\" и изучаване в училище на \"македонски език и история\". Решено е да не се води пропаганда за незабавно присъединяване на Пиринска Македония към МНР, а този акт да се обвърже с подписването на съюзен договор и връщането на Западните покрайнини на България. На 3 август са родени: Калина Малина (псевдоним на Райна Иванова Радева-Митова) –писателка, авторка на много произведения за деца и юноши; Крум Дрончилов –географ и етнограф. На тази дата умират: Марин (Марио) Тодоров Жеков –художник маринист, сценограф; Стоян Николов Михайловски –писател и поет сатирик. \r\n2014 г.\r\nДвама души загиват, а над 800 са евакуирани от врачанското градче Мизия, сполетяно от невиждано водно бедствие, което за няколко часа потопява къщи, животни и покъщнина. След проливните дъждове предната събота местната река Скът излиза от коритото си и залива 3-хилядния град, където в нощта срещу неделя е настъпва истински кошмар. На места нивото на водата стига три метра, а в някои райони стига близо 5 метра вода.\r\n2010 г.\r\nМинистърът на културата на Република България връчва отличието на Министерството на културата „Златен век“ на арменския посланик в България Сергей Манасарян.\r\n2006 г.\r\n40 Народно събрание ратифицира Конвенцията на ООН срещу корупцията.\r\n2005 г.\r\nПрезидентът на Република България присъжда орден „Стара планина“ първа степен на Сие Ханшън извънреден и пълномощен посланик на Китайската народна република в Република България, „за изключително големите му заслуги за развитието и укрепването на двустранните отношения и по повод окончателното му отпътуване от страната“.\r\n2000 г.\r\nПо искане на Демократичната левица 38-то НС провежда извънредно заседание във връзка с намерените специални разузнавателни средства в апартамента на главния прокурор. На 28 юли 2000 г. Военна прокуратура открива в дома на главния прокурор Никола Филчев подслушвателни устройства. Новината е съобщена с факс до медиите. В нея се казва, че в апартамент от същия жилищен блок, обитаван от пенсионирания служител на СОТИ Пламен Арсов, е намерена т. нар. “базова станция”. Тя е връзката между подслушвателната техника, вградена в апартамента на Филчев, и централата на СОТИ в сградата на МВР. Подслушвателната централа е свързана с още четири апартамента, сред които този на депутатката от БСП Дора Янкова и на друг прокурор.\r\n2000 г.\r\nРажда се първото бебе в България, заченато по метода ин витро от замразен ембрион.\r\n1980 г.\r\nВ Москва са закрити XXII Олимпийски игри, бойкотирани от западните страни. В тях България участва с 289 спортисти, които печелят 8 златни, 16 сребърни и 17 бронзови медала и заемат 3. място в крайното класиране.\r\n1976 г.\r\nПолитбюро на ЦК на БКП приема решение \"За по-нататъшно подобряване на критиката в средствата за масова информация\".\r\n1952 г.\r\nЗакрити са ХV Олимпийски игри в Хелзинки, които са открити на 19 юли. По време на Олимпиадата България печели първия си олимпийски медал – бронзово отличие за боксьора Борис Георгиев. Страната ни заема 42. място в крайното класиране.\r\n1950 г.\r\nПолитбюро на ЦК на БКП решава да се дадат указания на административните власти \"да се поощрява с всички средства изселването в Турция на турското население и преди всичко от родопските гранични райони\", а оставащите в страната турци да бъдат изселени в Северна България, за да се гарантира сигурността на южната граница и се осигури събирането на тютюна.\r\n1948 г.\r\nПубликуван е указ за закриване на чуждите училища в България.\r\n1947 г.\r\nЗавършва посещението на правителствена делегация начело с Георги Димитров в Югославия, започнала на 27 юли. В Блед Димитров и Тито обсъждат договор за приятелство, сътрудничество и взаимопомощ между двете страни, въпроси на стопанското сътрудничество, транспорта, двувластните имоти и някои митнически облекчения. В центъра на вниманието е и македонският въпрос – постигната е договореност за \"културно сближаване\" на населението в Пиринския край с НРМ чрез създаване на \"македонски театър\", \"македонски книжарници\" и изучаване в училище на \"македонски език и история\". Решено е да не се води пропаганда за незабавно присъединяване на Пиринска Македония към МНР, а този акт да се обвърже с подписването на съюзен договор и връщането на Западните покрайнини на България.\r\n1934 г.\r\nЗапочва общинска реформа. След преврата на 19 май 1934 г. всички общински съвети са разпуснати и е издадена Временна наредба за управлението на общините. Решенията на техните постоянни присъствия подлежат на утвърждаване от органите на изпълнителната власт. Общините са лишени от автономия и са превърнати в най-малките административни поделения на държавата, окрупняват се и броят им е намален повече от три пъти (около 800).\r\n1921 г.\r\nНа 3 и 4 август в София е проведен конгрес на \"добрия печат\" за българите католици от източен и западен обред и е основан комитет \"Добър печат\", който от 8 май 1924 г. започва да издава католическия в. \"Истина\".\r\n1909 г.\r\nЗапочва учредителният конгрес на Българската народнофедеративна партия от дейци на левицата във ВМОРО (серчани) на базата на манифеста от 18 юли и на проектопрограмата от 14 август 1908 г. Българска народна федеративна партия е политическа формация, основана в Солун след Младотурската революция от 1908 г. Създадена е по инициатива на дейци от македоно-одринското движение, групирани около Яне Сандански (Серската група). Учредителният й конгрес се провежда в периода 3-10 август 1908 г. в присъствието на 33 делегати от Серско, Солунско и Струмишко. Оформят се две крила. Едното доминира в Централното бюро: Димитър Влахов, Лазар Томов, Христо Янков и др. (леви социалисти). Печатният му орган е в. \"Народна воля\"(1909-1910 г.). Другото е начело с Яне Сандански и Христо Чернопеев. През януари 1910 г. Централното бюро изключва второто крило. Конгресът приема основните документи на партията – програма, устав и няколко резолюции. Партията издига като своя платформа решаването на македонския въпрос в пределите на една източна федерация. Настъпилите разногласия в редовете й предизвиква свикването на извънреден конгрес през април 1910 г., на който се избира ново ръководство, без да се правят съществени промени в програмата й. Разтурена е от младотурското правителство през август 1910 г.\r\n1903 г.\r\nУстановена е Крушовската Република. Тя представлява революционна власт, установена в Крушово и кулминационната й точка е Илинденско-Преображенското въстание от 1903 г. За неин председател е избран Н. Карев. В Крушовската Република са въплътени революционно-демократичните и интернационалистически принципи на Г. Делчев и неговите най-близки сподвижници. В установената в града революционна власт са представени всички народности и религиозни групи. В шестчленното ръководство влизат по двама представители на българите, власите и турците. За председател на временното правителство е избран Вангел Дину. За краткия период на своето съществуване (10 дни) Крушовската Република се опитва да развие най-разнообразна дейност. Създаден е специален революционен съд, който произнася сурови присъди срещу предатели и шпиони, но спрямо мирното население той се отнася хуманно.\r\n1902 г.\r\nЗавършва десетият конгрес на македонската емиграция в София, започнал на 28 юли. Възникват два комитета: първият – на Стоян Михайловски и ген. Иван Цончев под влияние на Двореца, а вторият – на Христо Станишев и Тома Карайовов под влияние на Вътрешната организация.\r\n1868 г.\r\nАвстро-унгарските власти прехвърлят Любен Каравелов в затвора в Будапеща.\r\n1850 г.\r\nВ турската столица започва заседание на Висшия съдебен съвет и на административния съвет при Високата порта, на което се разглеждат докладите на извънредния султански пратеник във Видинския санджак Али Риза паша и жалбите на местното българско население. Предложено е да се създаде специална комисия, която да проучи подробно ситуацията и да предложи конкретен начин за решаване на спорните въпроси.На тази дата са родени:\r\n1898 г.\r\nРодена е Калина Малина (псевдоним на Райна Иванова Радева-Митова) – българска писателка, авторка на много произведения за деца и юноши. Съпруга на литературния критик Д. Б. Митов. Следва в Историко-филологическия факултет на СУ “Св. Климент Охридски\", но прекъсва поради липса на средства. През 1918 г. работи като учителка в Етрополе. Завършва Висшия педагогически институт в София през 1921 г. Сътрудничи на детските издания. Авторка е на разкази, на поетични книги и романи. През 1929 г. създава първия роман за деца в България – “Златно сърце”. Превежда художествена литература от френски и руски език. Умира на 4 януари 1979 г.\r\n1898 г.\r\nРоден е Крум Дрончилов – български географ и етнограф. Завършва география и етнография в Берлинския университет с докторат (1909-1914 г.). Преподавател е в СУ “СВ. Климент Охридски”. Член е на Българския археологически институт от 1924 г. Изследванията му са в областта на антропологичните и областно-географските проучвания: \"Материали за антропологията на българите. I. Македонските българи\" (1921 г.), \"Бурел. Антропогеографски изучавания\" (1923 г.), \"Предисторически черепи от България\" (1924 г.). Умира на 12 ноември 1925 г.На тази дата умират:\r\n1955 г.\r\nУмира Марин (Марио) Тодоров Жеков – български художник маринист, сценограф. Роден е на 16 септември 1898 г. в Стара Загора Учи в Държавното художествено-индустриално училище в София (1918-1919 г.). Член е на Дружеството на южнобългарските художници от 1920 г. Рисува предимно пейзажи, посветени на морето, планината и старите български градове. Пътува в чужбина, рисува пейзажи от Ривиерата, Цариград, Дубровник, Кавала. Негови творби са \"Старият кей\" (1937 г.), \"Пейзаж от Несебър\", \"Остров “Св. Анастасия\", \"Рибарски лодки\" (1941 г.), \"Пейзаж Бунарджика\" и др. Прави сценографски проекти за постановки, които са реализирани на сцената на Пловдивския театър в периода 1927-1941 г. Такива са проектите за \"Майстори\" от Р. Стоянов (1928-1929 г.), \"Албена\" (1929-1930 г.) и \"Милионерът\" (1930-1931 г.) от Й. Йовков, \"Свекърва\" от А. Страшимиров (1931-1932 г.), \"Вражалец\" от Ст. Л. Костов (1932-1933 г.) и др.\r\n1927 г.\r\nУмира Стоян Николов Михайловски – български писател и поет сатирик. Роден е на 7 януари 1856 г. в Елена. Син е на Н. Михайловски и племенник на Иларион Макариополски. Завършва Галатасарайския лицей в Цариград (1872 г.) и правни науки в Екс (1879 г.). Той е съдия, публицист, учител и професор. Напуска университета в навечерието на Руско-турската освободителна война и се връща в България. Работи като адвокат в Свищов, Търново, София (до 1879 г.). Главен редактор е на в. “Народен глас” в Пловдив (1880 г.). Завършва образованието си във Франция (1883 г.). Преподава френски език и литературна история в СУ “Климент Охридски” (1892-1895 г.). Доцент е по всеобща литературна история (1895-1899 г.). Дописен член на БАН (от 1882 г.) и действителен член на БАН от 1898 г. Стоян Михайловски е народен представител в III ВНС (1886-1887 г.). Заради статията “Потайностите на българския дворец”, публикувана във в. “Ден” (1904 г.) е осъден и уволнен. По-важните му произведения са “Поема на злото” (1889 г.), “Novissima verba” (1889 г.), “Сатири” (1893 г.), “Философски и сатирически сонети” (1895 г.), “Книга за българския народ” (1896 г.), “Когато боговете се смеят” (драма, 1922 г.) и др. Много популярни са неговите басни. Автор е на известния български химн за св. св. Кирил и Методий “Върви, народе възродени!” (1892 г.), “Политически и философско-религиозни размишления” (1999 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2017.08.03", "title": "Денят 3 август в българската история"}
{"url": "http://www.focus-news.net/news/2017/08/03/2422130/blagoevgrad-vaveden-e-rezhim-na-vodopolzvaneto-v-selata-zelen-dol-i-balgarchevo-zaradi-namaleli-debiti-na-vodoiztochnitsite.html", "text": "Поради намалели дебити на водоизточниците е въведен режим на водоползването в селата Зелен дол и Българчево. Това съобщи за Радио „Фокус“ – Пирин Зоя Драгова, технически секретар на ВиК – Благоевград. В имотите в село Българчево, разположени северно от сградата на кметството, вода ще се подава в интервала от 07.00 до 19.00 часа, а в имотите, разположени южно от сградата на кметството, съответно от 19.00 до 07.00 часа на следващия ден. \r\nВ село Зелен дол ще се подава вода в следните часови интервали: от 06.00 до 08.00 часа; от 12.00 до 13.00 часа; от 18.30 до 20.30 часа.\r\nНатали СТЕФАНОВА", "date": "2017.08.03", "title": "Благоевград: Въведен е режим на водоползването в селата Зелен дол и Българчево заради намалели дебити на водоизточниците"}
{"url": "http://www.focus-news.net/news/2017/08/03/2422131/neweurope-zhan-klod-yunker-zayavi-che-es-shte-zashtitava-ikonomicheskite-si-interesi-sreshtu-novite-sanktsii-na-sasht-spryamo-rusiya.html", "text": "Председателят на Европейската комисия Жан-Клод Юнкер изяви дълбока загриженост след последните, по-остри санкции срещу Русия от президента на САЩ Доналд Тръмп, предаде  NewEurope.\r\n„Гледната точка от санкциите зависи от мястото, където си седнал“, заяви Юнкер. Според Съюза новите санкции, приети от Тръмп, са част от новата индустриална политика. Юнкер предположи в сряда, че санкциите могат да имат зловреден ефект върху европейските компании.\r\n„По време на срещата на високо равнище на Г-7 в Таормина, Италия и по време на срещата на високо равнище на Г-20 в  Хамбург, Германия заявих, че, ако американците направят така, ние ще сме готови да отговорим адекватно до дни“, посочи председателят на ЕК.  Той добави, че европейските интереси трябва винаги да се вземат предвид по време на прилагането на санкциите. Юнкер си запази правото на ответни мерки, ако не се случи така. „Готови сме, трябва да защитим своите икономически интереси срещу САЩ и ние ще направим така“, уверен е той. \r\nЮнкер посочи, че ЕС ще се придържат към собствените си санкции срещу Русия, но пълното прилагане на Минското споразумение изисква от страните от Г-7 да вземат общи решения относно санкциите и да работят отблизо. „Законът за санкциите на САЩ може да има непреднамерени ефекти върху интересите на ЕС в сферата на енергийната сигурност“, добави той.  Виктор Турмаков", "date": "2017.08.03", "title": "NewEurope: Жан-Клод Юнкер заяви, че ЕС ще защитава икономическите си интереси срещу новите санкции на САЩ спрямо Русия"}
{"url": "http://www.focus-news.net/news/2017/08/03/2422136/yordanka-atanasova-kmet-na-s-nikyup-za-shesta-poredna-godina-velikotarnovskoto-selo-se-prevrashta-v-stolitsata-na-dinite.html", "text": "За шеста поредна година великотърновскoто село Никюп се превръща в столицата на дините. Това коментира в сутрешния блок „Добро утро, България“ на Радио „Фокус“ кметът на Никюп Йорданка Атанасова по повод предстоящия фестивал на дините, който тази година ще се прoведе на 6-ти август. По думите ѝ броят на посетителите на фестивала традиционно надхвърля 2000 души, като се наблюдава тенденциозното нарастване на интереса на хората с всяка поредна година: „Огромно количество от сладкия плод, известен в различните краища на страната и в света ще бъде оползотворен по артистичен и забавен начин. Както всяка година така и тази ще се проведат състезания по надяждане с диня, търкаляне на диня, носене на дини под една мишница, както и отгатване теглото на динята. Празникът се радва на огромен интерес и се посещава както от български туристи, така и от чуждестранни“, коментира Йорданка Атанасова. Тя добави, че производството на дини е традиционна дейност за селото, но за страната то значително намалява, тъй като е трудоемко, а работна ръка липсва. Причината за това е фактът, че цената, която определя производителят, е на половина на продажната цена и прекупвачите тенденциозно завишават цените на дините, обясни тя. Според градоначалника е необходимо повече поощрение на хората, които се занимават със зеленчукопроизводство, както и връщане на поливно земеделие.", "date": "2017.08.03", "title": "Йорданка Атанасова, кмет на с. Никюп: За шеста поредна година великотърновскoто село се превръща в столицата на дините"}
{"url": "http://www.focus-news.net/news/2017/08/03/2422138/sliven-dve-sela-sa-bez-voda-poradi-avarii.html", "text": "Две села в Сливенско са без вода поради аварии, съобщиха от „Водоснабдяване и Канализация“ – Сливен. До 15.00 часа е прекъснато водоподаването на селата Самуилово и  Панаретовци. При възможност подаването на вода ще бъде възстановено по-рано. След това е възможно временно повишаване мътността на водата.", "date": "2017.08.03", "title": "Сливен: Две села са без вода поради аварии"}
{"url": "http://www.focus-news.net/news/2017/08/03/2422132/plovdiv-preskonferentsiya-vav-vrazka-s-razsledvaneto-na-smartniya-sluchay-v-park-lauta-shte-se-provede-v-oblastnata-direktsiya-na-mvr.html", "text": "Пресконференция във връзка с разследването на смъртта на Данаил Божилов ще се проведе в 10.00 часа в сградата на Областната дирекция на МВР – Пловдив, съобщиха от Окръжната прокуратура. В пресконференцията ще участват заместник окръжните прокурори Галин Гавраилов и Галина Андреева – Минчева, главният секретар на МВР главен комисар Младен Маринов и старши комисар Атанас Илков – директор на ОД на МВР - Пловдив.", "date": "2017.08.03", "title": "Пловдив: Пресконференция във връзка с разследването на смъртния случай в парк „Лаута” ще се проведе в Областната дирекция на МВР"}
{"url": "http://www.focus-news.net/news/2017/08/03/2422135/plovdiv-vtori-den-prodalzhavat-gasitelnite-deystviya-kray-selo-popovitsa-obemat-na-goryashtiya-furazh-e-s-40-po-malko.html", "text": "Втори ден продължават гасителните действия край село Поповица. Това съобщи за Радио „Фокус“ – Пловдив инсп. Цвятко Дешев, говорител на Областно управление „Пожарна безопасност и защита на населението“ в Пловдив. По думите му, към момента на мястото на пожара има четири екипа, които извършват гасителни действия. \r\n„Обемът на горящия фураж е намалял с 40% в сравнение с този, който беше при първоначалния сигнал. Продължават гасителните действия, включвайки в това и охрана по периметъра на пожара с цел недопускане на евентуално разпространение“, обясни инсп. Дешев. По думите му, през нощта на мястото на пожара са дежурили няколко противопожарни екипа, като няма информация за разрастване на пламъците, каквато се тиражира в редица медии. Причините за възникването на огнената стихия все още са в процес на изясняване.\r\n„Фокус“ припомня:\r\nМинути след 10:00 часа вчера възникна пожар в сеновал в кравеферма край пловдивското село Поповица, по пътя за Чирпан. В гасенето са се включили шест противопожарни екипа. Над 4000 тона балиран фураж бяха засегнати от огъня. Няма пострадали хора или животни.\r\nТони МИХАЙЛОВ", "date": "2017.08.03", "title": "Пловдив: Втори ден продължават гасителните действия край село Поповица, обемът на горящия фураж е с 40% по-малко"}
{"url": "http://www.focus-news.net/news/2017/08/03/2422134/lokalno-makedoniya-zoran-zaev-izrazi-gotovnost-za-satrudnichestvo-sas-stranite-ot-regiona-i-za-chlenstvo-v-nato.html", "text": "Министър-председателят на Македония Зоран Заев заяви, че с присъствието му на срещата на високо равнище на страните членки от Адриатическата харта дава послание, че страната е готова да си сътрудничи и чрез интеграционните процеси да \"доведе региона до голямото семейство на НАТО\", предаде македонската медия \"Локално\". \r\nЗаев добави, че членството на Черна гора в НАТО е окуражително послание на Алианса, че вратите са отворени за всички, които ще се издигнат над собствените си предизвикателства и ще покажат, че могат да допринасят за колективни нужди и за собствените си граждани.\r\n\"Изразявам вяра и готовност за действие, за да може Македония да бъде 30-та страна член на НАТО. Интеграцията в НАТО и в Европейския съюз са стратегически цели за нашата държава. Новото правителство ще се ангажираха и на този форум е решено да бъде локомотива на влака към тези две организации, за да гарантираме добър живот на нашите граждани и бъдещето на децата си. За да ускорим интеграцията в ЕС и НАТО, започнахме плана \"3-6-9\" за реформени приоритети, които водят до професионални и независими институции, демократизация на цялото общество, а оттам и към качеството на живот за всички граждани\", добави Заев.\r\nТой обяви, че Македония ще увеличи бюджета си за отбрана и ще увеличи участието в мисии на НАТО, а и ще засили отношенията си със страните членки на Адриатическата харта.\r\nНа свой ред присъстващият на срещата вицепрезидент на САЩ Майк Пенс, заяви, че бъдещето на Западните Балкани е на Запад.\r\n\"Влизането на Черна гора в НАТО е исторически успех и показва силата на тази страна само десет години след възстановяването на независимостта си. НАТО се състои от големи и малки държави, но САЩ нямат малки съюзници и ние ценим нашето ново съюзничество в НАТО\", посочи той. Виктор Турмаков", "date": "2017.08.03", "title": "\"Локално\" (Македония): Зоран Заев изрази готовност за сътрудничество със страните от региона и за членство в НАТО"}
{"url": "http://www.focus-news.net/news/2017/08/03/2422137/the-local-frenskiyat-parlament-glasuva-predlozhenieto-na-emanyuel-makron-za-izmeneniya-v-trudovoto-zakonodatelstvo.html", "text": "Парламентът на Франция прие закон, който да позволи на правителството да провежда бързи изменения в трудовото законодателство, което е първата част от реформите по време на президентството на Еманюел Макрон, целящи да се намали безработицата, пише   The Local.\r\nСлед седмици дебати Сенатът гласува проектозакона, който ще позволи на правителството да направи по-гъвкави трудовите закони след преговори с профсъюзите и стопанските камари. Макрон иска да даде на работодателите повече сила при договарянето на условията с работниците на равнище компания, вместо да бъдат обвързвани от  отраслови правила. \r\nС 3,5 млн. извън пазара на труда в страната, Макрон си е поставил за основна цел да намали безработицата, обещавайки да я намали от настоящите 9,4% до 7% през 2022 г.  Виктор Турмаков", "date": "2017.08.03", "title": "The Local: Френският парламент гласува предложението на Еманюел Макрон за изменения в трудовото законодателство"}
{"url": "http://www.focus-news.net/news/2017/08/03/2422139/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето е ясно, тихо и слънчево. Духа слаб вятър по билата. Сутрешните температури са от 10 до 17 градуса. Работят кабнинковите лифтове на Боровец и Банско, както и втора и четвърта линия на Пампорово. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.08.03", "title": "ПСС: Добри са условията за туризъм в планините"}
{"url": "http://www.focus-news.net/news/2017/08/03/2422143/burgas-20-godishen-mladezh-e-zadarzhan-za-krazhba-na-6-200-lv-ot-apartament-v-sveti-vlas.html", "text": "В резултат на полицейските действия на служители от Районно управление – Несебър по отношение кражбата на сумата от 6 200 лв., лични документи, кредитна карта и лични вещи, собственост на 53-годишен софиянец, осъществена за времето от 14.30 ч. до 18.30 ч. на 26 юли т.г. през незаключената врата на апартамент, разположен в Свети влас, е установен и задържан извършителя на деянието – това е криминално проявения А.Т., 20-годишен от София, който е задържан със заповед за срок до 24 часа. Това съобщиха от ОДМВР-Бургас. Работата по цялостно документиране на престъпната дейност на А.Т. продължава от служители на Районно управление – Несебър.", "date": "2017.08.03", "title": "Бургас: 20-годишен младеж е задържан за кражба на 6 200 лв. от апартамент в Свети влас"}
{"url": "http://www.focus-news.net/news/2017/08/03/2422141/reuters-kitay-prizova-naprezhenieto-na-koreyskiya-poluostrov-da-ne-bade-zasilvano.html", "text": "Външният министър на Китай Уанг И призова всички замесени страни да не засилват напрежението на Корейския полуостров, предаде  Reuters.\r\nМинистърът посочи, че Китай вече ясно е осъдила последните ракетни изпитания на Северна Корея.  Виктор Турмаков", "date": "2017.08.03", "title": "Reuters: Китай призова напрежението на Корейския полуостров да не бъде засилвано"}
{"url": "http://www.focus-news.net/news/2017/08/03/2422140/mvr-24-ma-dushi-sa-raneni-pri-katastrofi-prez-izminaloto-denonoshtie-v-stranata.html", "text": "24-ма души са ранени при катастрофи през изминалото денонощие, съобщиха от пресцентъра на МВР. В страната са станали 20 пътнотранспортни произшествия, при които няма загинали, но двама са с опасност за живота.\r\nНа територията на столицата са регистрирани 127 леки и три тежки пътни инцидента, при които има трима ранени.", "date": "2017.08.03", "title": "МВР: 24-ма души са ранени при катастрофи през изминалото денонощие в страната"}
{"url": "http://www.focus-news.net/news/2017/08/03/2422142/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Парламентът на Франция прие закон, който да позволи на правителството да провежда бързи изменения в трудовото законодателство, което е първата част от реформите по време на президентството на Еманюел Макрон, целящи да се намали безработицата, пише  The Local .\r\nСлед седмици дебати Сенатът гласува проектозакона, който ще позволи на правителството да направи по-гъвкави трудовите закони след преговори с профсъюзите и стопанските камари. Макрон иска да даде на работодателите повече сила при договарянето на условията с работниците на равнище компания, вместо да бъдат обвързвани от отраслови правила.\r\nС 3,5 млн. извън пазара на труда в страната, Макрон си е поставил за основна цел да намали безработицата, обещавайки да я намали от настоящите 9,4% до 7% през 2022 г. \r\nПредседателят на Европейската комисия Жан-Клод Юнкер изяви дълбока загриженост след последните, по-остри санкции срещу Русия от президента на САЩ Доналд Тръмп, предаде  NewEurope. \r\n„Гледната точка от санкциите зависи от мястото, където си седнал“, заяви Юнкер. Според Съюза новите санкции, приети от Тръмп, са част от новата индустриална политика. Юнкер предположи в сряда, че санкциите могат да имат зловреден ефект върху европейските компании.\r\n„По време на срещата на високо равнище на Г-7 в Таормина, Италия и по време на срещата на високо равнище на Г-20 в Хамбург, Германия заявих, че, ако американците направят така, ние ще сме готови да отговорим адекватно до дни“, посочи председателят на ЕК. Той добави, че европейските интереси трябва винаги да се вземат предвид по време на прилагането на санкциите. Юнкер си запази правото на ответни мерки, ако не се случи така. „Готови сме, трябва да защитим своите икономически интереси срещу САЩ и ние ще направим така“, уверен е той.\r\nЮнкер посочи, че ЕС ще се придържат към собствените си санкции срещу Русия, но пълното прилагане на Минското споразумение изисква от страните от Г-7 да вземат общи решения относно санкциите и да работят отблизо. „Законът за санкциите на САЩ може да има непреднамерени ефекти върху интересите на ЕС в сферата на енергийната сигурност“, добави той. \r\n Министърът на човешките ресурси на Унгария Золтан Балог заяви, че ромският холокост през Втората световна война не само, че е имал жертви, но и герои и че е задължение на страната да ги помни и да говори за тях, за да може и други да научат за този героизъм, предаде  Magyar Hirlap. \r\nБалог посочи, че ромите въстават срещу охранителите от СС в концлагера Аушвиц-Биркенау на 16 май 1944 г. „Познаването и посрещането на нашата история е важно за признаването на нашата отговорност и възможността да гледаме към бъдещето“, добави той.\r\nСпоред министъра Унгария може да се гордее с ромите-герои от Холокоста, а също така и с тези участвали в революцията от 1956 г. \r\nМаниш Шах, на 47 години, е обвинен за 65 нападения чрез проникване, 52 случая на сексуално насилие и един случай на сексуално насилие над дете. Той е лекар, който е практикувал в източен Лондон, пише  The Guardian. \r\nДеянията са извършени по време на практиката му като лекар, между юни 2004 г. и юли 2013 г., над 54 жертви.\r\nОбвиненията бяха обявени в сряда (02.07), след дълго разследване. Той е пускан под гаранция на няколко пъти, като първият арест е през 2013 г. Делото ще се гледа на 31 август в съда Баркингсайд.\r\nМаниш Шах е регистриран лекар и е работил с националната здравна служба на Великобритания.", "date": "2017.08.03", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2017/08/03/2422145/ministar-temenuzhka-petkova-v-ramkite-na-6-mesetsa-shte-se-napravi-analiz-za-izgrazhdaneto-na-direktna-gazova-vrazka-mezhdu-balgariya-i-makedoniya.html", "text": "В рамките на подписания договор между България и Македония бяха подписани още два много важни меморандума. Единият е свързан с възможността да си сътрудничим в областта на природния газ, а другият меморандум, който подписа министър Ивайло Московски – за сътрудничество в областта на транспорта. Това каза министърът на енергетиката Теменужка Петкова в предаването „Денят започва” по БНТ. „Този меморандум ни дава много ясен хоризонт и много ясна база, за това как ще работим през следващите 6 месеца, в които ще бъде създадена работна група. Тя ще направи анализ по отношение на изграждането на директна газова връзка между България и Македония”, посочи Петкова. \r\nСпоред нея първата и най-важна задача в областта на енергетиката е сигурността на доставките и диверсификацията на източниците и маршрути за доставка на природен газ. „Диверсификацията означава сигурност на доставките и конкурентни цени”, подчерта тя. По думите ѝ хъб „Балкан” е един проект, по който е работено съвместно с нашите партньори от Европейската комисия и Главна дирекция „Енергетика”. „Цялата ЕК стои изключително сериозно зад този проект, тъй като той отговаря изцяло за изискванията за Европейски енергиен съюз и на изискванията на ЕС по отношение на това до какво ще доведе реализацията на този проект”, каза Петкова. Според нея, вероятността за реализацията на този проект е много голяма: „Ние имаме не само подкрепата на ЕК за реализацията на този проект. Наред с това има интерес и от други наши партньори да бъдат проучени всички възможности за разширяване на нашата газопреносна инфраструктура и възможностите за доставка и транзит на природен газ”. \r\nПо всяка вероятност до края на тази година ще бъде стартирана поръчката, свързана с провеждане на процедура по приватизация на реакторите за проекта АЕЦ „Белене”. Ако интерес не бъде заявен, тогава ще се мислим за изграждане на 7-ми блок на АЕЦ „Козлодуй”. Завишените изисквания на ЕК по отношение на големите горивни инсталации са едно безспорно много голямо предизвикателство към енергийния сектор на България, каза още Теменужка Петкова.", "date": "2017.08.03", "title": "Министър Теменужка Петкова: В рамките на 6 месеца ще се направи анализ за изграждането на директна газова връзка между България и Македония"}
{"url": "http://www.focus-news.net/news/2017/08/03/2422147/ekathimerini-gratskata-agentsiya-za-obshtestveni-porachki-se-oplakva-ot-namesata-na-pravitelstvoto.html", "text": "Гръцката агенция за обществените поръчки се оплаква, че правителството отново се опитва да застраши независимостта ѝ. Според нея скорошните изменения в закона за висшето образование вредят върху независимостта и престижа ѝ, пише   Ekathimerini.\r\n„Без да предостави каквато и да е информация на агенцията, изменението предвижда премахването на поста заместник-правен консултант и съгласието на агенцията по свързаните въпроси. Ние сме срещу това изменение“, пише в заявление на Гръцката агенция за обществените поръчки. \r\nИзмененията предоставят компетенции на министерствата на икономиката, финансите и инфраструктурата върху висшето образование без преди това да се получи съгласие от агенцията, а само мнение от нея. Виктор Турмаков", "date": "2017.08.03", "title": "Ekathimerini: Гръцката агенция за обществени поръчки се оплаква от намесата на правителството"}
{"url": "http://www.focus-news.net/news/2017/08/03/2422144/blagoevgrad-film-v-podkrepa-na-karmeneto-shte-bade-izlachen-v-grada-po-povod-svetovnata-sedmitsa-na-karmeneto.html", "text": "Филм, подчертаващ ползите от кърменето, ще бъде представен в Благоевград. Това съобщиха от пресцентъра на Община Благоевград. Прожекцията ще бъде излъчена в от 10.30 часа, в Общностен център „Ранно детско развитие“ - Благоевград. Продукцията е със заглавие „Гърдата е най-доброто“ и ще бъде показан по повод Световната седмица на кърменето - глобална инициатива за насърчаване, подкрепа и защита на кърменето. Събитието е подходящо за бъдещи и настоящи родители с деца до 7-годишна възраст. Лектори на срещата ще бъдат експерти от РЗИ - Благоевград. \r\nНа срещата ще бъдат разяснявани въпроси за рисковите фактори, ваксините и храненето. Целта на събитието е да информира, насърчава, подкрепя и да е в защита  на кърменето, за да може то да заема своето място като най-добрия избор за хранене и развитие на бебетата. Кърменето дава най-добрия старт в живота на бебетата и има дългосрочни ефекти както за здравето, интелектуалното развитие и благополучието на детето, така и за кърмещата майка и за обществото като цяло.\r\nСъбитието се организира от Общностен център „Ранно детско развитие“ и РЗИ - Благоевград, със съдействието на Община Благоевград и проект „Услуги за ранно детско развитие в Община Благоевград“ по Оперативна програма „Региони в растеж“ 2014-2020 г. Общностен център „Ранно детско развитие“ се намира в ж.к „Еленово“, ул. „Явор“ №8 до VIII СОУ „Арсени Костенцев“.", "date": "2017.08.03", "title": "Благоевград: Филм в подкрепа на кърменето ще бъде излъчен в града по повод Световната седмица на кърменето"}
{"url": "http://www.focus-news.net/news/2017/08/03/2422146/mvr-pozharat-kray-burgaskoto-selo-izvorishte-e-ogranichen-oganyat-se-razviva-na-front-ot-nad-edin-kilometar.html", "text": "Пожарът край бургаското село Изворище е ограничен. Това съобщиха от пресцентъра на МВР. Огънят се развива на фронт от над един километър и е засегнал 700 дка горски насаждения. ГДПБЗН предупреждава, че опасността от пожари през следващото денонощие остава висока и призовава хората да бъдат изключително внимателни при използването на открит огън.\r\nПродължават действията по изгасяването на големия пожар край бургаското село Изворище. Стихията се развива на фронт от над един километър и е навлязла в 700 дка горски насаждения. В борбата с пожара участват 10 пожарни екипа, доброволци и техника от община Бургас, както и селскостопански машини от местни производители. Няма данни за пострадали хора, огънят е унищожил няколко масивни постройки и десетки фургони и бараки. \r\nОпасността от пожари през следващото денонощие остава висока, според карта на НИМХ към БАН. Само за последните 24 часа в страната са ликвидирани 153 пожара, 85% от които в сухи треви, храсти и стърнища. Основната причина за тези инциденти остава небрежното използване на открит огън.", "date": "2017.08.03", "title": "МВР: Пожарът край бургаското село Изворище е ограничен, огънят се развива на фронт от над един километър"}
{"url": "http://www.focus-news.net/news/2017/08/03/2422150/burgas-tyaloto-na-54-godishen-mazh-e-otkrito-v-ustieto-na-yazovir-kamchiya.html", "text": "На 2 август т.г. около 19.25 ч. в Районно управление - Сунгурларе е получено съобщение за това, че в устието на язовир „Камчия” е открито тялото на 54-годишния Б.Ч. от с. Манолич. Това съобщиха от ОДМВР-Бургас. Установено е, че същият се е удавил. Тялото на Б.Ч. е откарано за аутопсия в „Съдебна медицина” към УМБАЛ - Бургас. По случая е образувано досъдебно производство.", "date": "2017.08.03", "title": "Бургас: Тялото на 54-годишен мъж е открито в устието на язовир „Камчия”"}
{"url": "http://www.focus-news.net/news/2017/08/03/2422148/blagoevgrad-politsai-shte-izlyazat-na-protest-pred-sgradata-na-oblastna-direktsiya-na-mvr.html", "text": "Благоевградските полицаи ще излязат на протест. Това съобщи за Радио „Фокус“ – Пирин Илия Велев, председател на Синдикалното дружество на полицаите в Благоевград. Демонстрацията на полицаите ще се проведе между 12.00 и 13.00 часа на тротоара пред сградата на Областна дирекция на МВР – Благоевград.\r\n„Фокус“ припомня:\r\nПротестните действия на полицаите са с искания за по-високо заплащане, обновяване на материално техническата база и повече сигурност за служителите на МВР. В момента началната заплата на един полицай е 420 лв, а основната – 660 лв. Увеличение на трудовите възнаграждения в системата не е имало от 2008 година. Проблем са и неоснователните жалби за полицейско насилие.\r\nЛивия НИНОВА", "date": "2017.08.03", "title": "Благоевград: Полицаи ще излязат на протест пред сградата на Областна дирекция на МВР"}
{"url": "http://www.focus-news.net/news/2017/08/03/2422153/burgas-boepripasi-sa-izzeti-ot-dve-kashti-v-s-gabar.html", "text": "Служители от Първо Районно управление – Бургас извършили претърсване в дома на 44-годишния К. Г., разположен в с. Габър, община Созопол, като намерили и иззели общо 99 боеприпаса /ловни и бойни патрони с различен калибър/, съхранявани без нужното разрешително. Това съобщиха от ОДМВР-Бургас. В къща в с. Габър, обитавана от 60-годишния З. З. са намерени и иззети 64 боеприпаса /патрони с различен калибър за ловно оръжие/. Работата по случаите продължава от служители на Първо Районно управление на МВР-Бургас.", "date": "2017.08.03", "title": "Бургас: Боеприпаси са иззети от две къщи в с. Габър"}
{"url": "http://www.focus-news.net/news/2017/08/03/2422152/ekipi-na-pss-sa-proveli-spasitelna-aktsiya-na-izgubeno-semeystvo-v-rayona-na-sedemte-rilski-ezera.html", "text": "Екипи на ПСС са провели спасителна акция на изгубено семейство в района на Седемте рилски езера. Това съобщи за Агенция „Фокус“ Емил Нешев от Планинската спасителна служба (ПСС) при БЧК. По думите му изгубените туристи са семейство с две деца. „Сигналът е подаден на 1 август вечерта. Спасители от дупнишкия отряд са излезли на терен, намерили са ги и към 4.00 часа вчера акцията е приключила“, посочи Нешев и уточни, че намерените вече туристи са в добро състояние.\r\nЛюба АЛЕКСИЕВА", "date": "2017.08.03", "title": "Екипи на ПСС са провели спасителна акция на изгубено семейство в района на Седемте рилски езера"}
{"url": "http://www.focus-news.net/news/2017/08/03/2422151/vidin-vremenno-dvizhenieto-se-osashtestvyava-v-edna-lenta-po-patya-medovnitsa-skomlya-v-posoka-montana-poradi-otstranyavane-na-rastitelnost.html", "text": "Временно движението е в една лента по път I-1 Медовница - Скомля, в посока Монтана, поради отстраняване на растителност в обхвата на пътя. Това съобщиха от пресцентъра на Агенция „Пътна инфраструктура”. Трафикът в посока Видин се пренасочва по обходен маршрут: път III-114 Ружинци - Дреновец - Тополовец – път III-112 Тополовец - Добри дол – път II-11 Добри дол - Арчар - Дунавци.", "date": "2017.08.03", "title": "Видин: Временно движението се осъществява в една лента по пътя Медовница - Скомля, в посока Монтана, поради отстраняване на растителност"}
{"url": "http://www.focus-news.net/news/2017/08/03/2422149/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya-v-sofiya.html", "text": "В митрополитската катедрала на София „Св. Вмца Неделя”, София, след редовната Света Литургия, от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа. \r\nНикола ПЕТКОВ", "date": "2017.08.03", "title": "Свети Kиприянови молитви ще бъдат отслужени в митрополитската катедрала „Св. Неделя” в София"}
{"url": "http://www.focus-news.net/news/2017/08/03/2422157/pregled-na-osnovnite-temi-vav-varnenskiya-pechat.html", "text": "„Затвориха 7 обекта заради лоша хигиена” е заглавие от първа страница в днешния брой на варненския вестник „Черно море”. Заради лошо хигиенно състояние и неправилно съхранение на храни Българската агенция по безопасност на храните преустанови дейността на 7 обекта на територията на Варна. Временно закрит е и един обект без регистрация по смисъла на Закона за храните. За седмица инспекторите към отделите „Контрол на храните” към БАБХ извършиха 2326 проверки, 580 от които по Българското Черноморие. \r\n„Все повече млади жени заболяват от рак на гърдата” е друго заглавие в броя. Възрастта на заболелите от рак на гърдата пада, а се увеличава тежестта на заболяването, заяви проф. д-р Радослав Радев – гръден хирург в УМБАЛ „Света Марина” на среща в болницата по повод гостуването на пътуващия кемпер на фондацията на Нана Гладуиш – „Една от 8”, за борба със заболяването. Кампанията бе подкрепена от омбудсманът Мая Манолова. \r\n„Само законодателни промени биха гарантирали правата на работниците“, четем още в броя. Мая Манолова обяви пред журналисти, че ще се срещне с представители на инициативния комитет на работещите в „Пикадили“. Става дума за около 700 души, на които все още не са изплатени заплатите. „Първоначално имаше проблем да бъдат прекратени трудовите правоотношения на работниците, защото ръководството беше изчезнало, а предприятието беше заложено към банка, която не осигуряваше достъп до документацията“, уточни Манолова. \r\n„220 млн. лв. просрочени задължения събраха от НАП във Варна от началото на 2017“ информира още изданието. В по-голямата си част те са платени доброволно. 75 млн. от тях са събрани чрез налагане на принудителни мерки. От НАП се обръщат към фирмите и лицата, които имат затруднения при плащането на данъци и осигуровки, да потърсят контакт с приходната агенция, за да бъде намерен приемлив начин за тяхното разсрочване. \r\n„Дамски прашки и моливи за очи – хит в пакетчета снакс за момиченца“ е друго заглавие в броя. Авторът посочва, че няма навик да купува на дъщеря си храна със съмнителна доза полезни качества. „Семейство с малко дете стана едномилионният пътник на летище Варна“ информира още изданието. Нели и Оливър Вийсман заедно с тяхното момченце на две години пристигнаха с полет от Дюселдорф точно в 14,40 часа. Те бяха тържествено посрещнати от екипа на „Фрапорт Туин Стар Еърпорт Мениджмънт“ АД и приветствани от изпълнителния директор на фирмата концесионер Улрих Хеппе, както и от директора на летище Варна Димитър Костадинов.", "date": "2017.08.03", "title": "Преглед на основните теми във варненския печат"}
{"url": "http://www.focus-news.net/news/2017/08/03/2422156/burgas-27-godishen-mazh-e-zadarzhan-za-krazhba-na-5-500-leva-ot-zhilishte-v-kv-dolno-ezerovo.html", "text": "Служители от Второ Районно управление на МВР-Бургас съвместно със служители от Базовата научно-техническа лаборатория към ОДМВР-Бургас установили извършителя на кражбата на сумата от 5 500 лева, собственост на 45-годишна бургазлийка, осъществена през незатворен прозорец на дома й, разположен в бл. 3 в ж.к. „НХК 29” в кв. „Долно Езерово” за времето от 7 до 28 юли т.г. – криминално проявения и осъждан Ф.М., 27-годишен от същият квартал, който направил пълни самопризнания и върнал част от откраднатата сума. Това съобщиха от ОДМВР-Бургас. Работата по случая продължава от служители на Второ Районно управление – Бургас.", "date": "2017.08.03", "title": "Бургас: 27-годишен мъж е задържан за кражба на 5 500 лева от жилище в кв. „Долно Езерово”"}
{"url": "http://www.focus-news.net/news/2017/08/03/2422158/romania-insider-bukuresht-e-sred-zhelaeshtite-da-priemat-evropeyskata-agentsiya-po-lekarstvata-i-evropeyskiya-bankov-organ.html", "text": "Букурещ и други 22 европейски града са кандидатствали да приемат две европейски агенции – Европейската агенция по лекарствата и Европейския банков Орган, които ще напуснат централите си в Лондон след Брекзит, пише   Romania-Insider.\r\n19 града са кандидатствали да приемат Европейската агенция по лекарствата. Сред тях са Букурещ, Амстердам, Атина, София, Барселона, Братислава и Копенхаген. Други осем се борят за Европейския банков орган, включително Люксембург и Прага. \r\nБъдещите централи на двете агенции ще се установят след гласуване на 20 ноември. Европейската комисия ще прегледа кандидатурите до 30 септември. Залогът е голям, защото ще доведе до себе си пристигането на стотици работници и техните семейства, което ще доведе до икономически ползи за града-домакин.  Виктор Турмаков", "date": "2017.08.03", "title": "Romania-Insider: Букурещ е сред желаещите да приемат Европейската агенция по лекарствата и Европейския банков орган"}
{"url": "http://www.focus-news.net/news/2017/08/03/2422155/api-shofyorite-da-se-dvizhat-s-povisheno-vnimanie-pri-km-83-na-avtomagistrala-struma-v-rayona-na-tunel-kocherinovo-v-posoka-sofiya-poradi-otstranyavane-na-avariral-kamion.html", "text": "Шофьорите да се движат с повишено внимание и съобразена скорост при км 83 на автомагистрала „Струма“, в района на тунел \"Кочериново\", в посока София, поради отстраняване на аварирал товарен автомобил. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.03", "title": "АПИ: Шофьорите да се движат с повишено внимание при км 83 на автомагистрала „Струма“, в района на тунел \"Кочериново\", в посока София, поради отстраняване на аварирал камион"}
{"url": "http://www.focus-news.net/news/2017/08/03/2422159/blagoevgrad-natsionalen-turnir-po-shoudaun-za-hora-sas-zritelni-uvrezhdaniya-shte-se-provede-v-grada.html", "text": "Национален турнир по Шоудаун за хора със зрителни увреждания ще се проведе в Благоевград. Това съобщиха от пресцентъра на Община Благоевград. В рамките на два дни, участниците ще се състезават в зала, която се намира на ул. „Илинден“ №8 в областния център на Пиринско. Официалното откриване ще започне в 13.30 часа. Организатори на събитието са Община Благоевград и Сдружение „Пирин Спорт 2013“. \r\nШоудаунът е един бързо развиващ се спорт, първоначално създаден за хора със зрителни увреждания, но не е задължително условие да бъдеш незрящ, за да го играеш. За спорта се говори като за тенис на маса за незрящи, тъй като това е игра на маса. На масата обаче липсват маркирани кортове, следователно точки се печелят, след вкарване на топката в джоба за голове. \r\nИсторията на спорта започва от Джо Луис, който е напълно незрящ канадец, изобретил играта през 60-те години. Целта му била да открие спорт, който да се играе за удоволствие и/или на състезателни начала без помощта на зрящ асистент. През годините, Патрик Йорк (канадски спортист, също напълно незрящ) се присъединил към Луис с цел да се прецизират правилата и екипировката. На дебюта по време на олимпиадата за хора с физически увреждания в Арнхем, Холандия, през 1980 г. шоудаунът се радва на невероятен успех като спорт за свободното време. Международният интерес се разпалва и шоудаун се играе за удоволствие на: Олимпийските игри за хора с увреждания през 1984 г. в Лонг Айлънд, САЩ; Параолимпийските игри в Сеул, Корея, през 1988 г.; Световни Младежки Игри в Сейнт Етиен, Франция, през 1990 г.; Световни шампионати в Асен, Холандия през 1992 г.; Параолимпийските игри в Барселона, Испания и на Параолимпийските игри в Атланта, САЩ, 1996 г.", "date": "2017.08.03", "title": "Благоевград: Национален турнир по Шоудаун за хора със зрителни увреждания ще се проведе в града"}
{"url": "http://www.focus-news.net/news/2017/08/03/2422160/dimitar-dimitrov-riosv-plovdiv-nyama-otkloneniya-ot-normite-za-chistotata-na-vazduha-nad-selo-popovitsa-kadeto-vtori-den-gori-senoval.html", "text": "Няма отклонения от допустимите норми в чистотата на атмосферния въздух над село Поповица, където втори ден гори сеновал. Това съобщи за Радио „Фокус” – Пловдив Димитър Димитров, директор дирекция „Екологична оценка и оценка на въздействието върху околната среда” към РИОСВ – Пловдив. „Екип от експерти извърши замерване още вчера, всичко е в нормите”, подчерта Димитров. По думите му, не трябва да има притеснения за хората в селото и в района. Не се очакват проблеми, тъй като гори слама, която не отделя вредни емисии. \r\nРИОСВ поддържа връзка с пожарната и Гражданска защита и ако е необходимо, екип на екоинспекцията ще замерва въздуха допълнително.\r\nЦветана ТОНЧЕВА", "date": "2017.08.03", "title": "Димитър Димитров, РИОСВ – Пловдив: Няма отклонения от нормите за чистотата на въздуха над село Поповица, където втори ден гори сеновал"}
{"url": "http://www.focus-news.net/news/2017/08/03/2422161/daily-sabah-spored-omer-chelik-turtsiya-igrae-klyuchova-rolya-v-badeshteto-na-evropa.html", "text": "Турският министър на европейските въпроси Омер Челик заяви, че Турция е ключова съставна част от Европа и играе централна роля в бъдещето на континента. Той израз това мнение на фона на напрежението между Турция и ЕС, пише  Daily Sabah.\r\n„Тези, които изразяват толкова прости мнения не познават Турция. Не разбират и що е Европа. Те изграждат теории като хартиени кули“, посочи Челик. Посочвайки, че Турция и Европа са незаменими партньори, министърът посочи, че „ако Съюзът просто бъде попитам какво е Европа и къде е тя, той няма да създаде дефиниция, по които всички ще са съгласни“. „А ако ги питаме какво е Европа без Турция, те няма да дадат значещ нещо отговор.  Оставете настрана международната политика. Простите история и геополитика унищожават подобни спорове“, добави той.\r\n Министърът призова късогледите спорове между ЕС и Турция да бъдат поставени настрани и добави, че Турция играе ключова роля в бъдещето на Европа.  Виктор Турмаков", "date": "2017.08.03", "title": "Daily Sabah: Според Омер Челик Турция играе ключова роля в бъдещето на Европа"}
{"url": "http://www.focus-news.net/news/2017/08/03/2422162/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Турският министър на европейските въпроси Омер Челик заяви, че Турция е ключова съставна част от Европа и играе централна роля в бъдещето на континента. Той израз това мнение на фона на напрежението между Турция и ЕС, пише Daily Sabah.\r\n„Тези, които изразяват толкова прости мнения не познават Турция. Не разбират и що е Европа. Те изграждат теории като хартиени кули“, посочи Челик. Посочвайки, че Турция и Европа са незаменими партньори, министърът посочи, че „ако Съюзът просто бъде попитам какво е Европа и къде е тя, той няма да създаде дефиниция, по които всички ще са съгласни“. „А ако ги питаме какво е Европа без Турция, те няма да дадат значещ нещо отговор. Оставете настрана международната политика. Простите история и геополитика унищожават подобни спорове“, добави той.\r\nМинистърът призова късогледите спорове между ЕС и Турция да бъдат поставени настрани и добави, че Турция играе ключова роля в бъдещето на Европа.\r\nБукурещ и други 22 европейски града са кандидатствали да приемат две европейски агенции – Европейската агенция по лекарствата и Европейския банков Орган, които ще напуснат централите си в Лондон след Брекзит, пише Romania-Insider.\r\n19 града са кандидатствали да приемат Европейската агенция по лекарствата. Сред тях са Букурещ, Амстердам, Атина, София, Барселона, Братислава и Копенхаген. Други осем се борят за Европейския банков орган, включително Люксембург и Прага.\r\nБъдещите централи на двете агенции ще се установят след гласуване на 20 ноември. Европейската комисия ще прегледа кандидатурите до 30 септември. Залогът е голям, защото ще доведе до себе си пристигането на стотици работници и техните семейства, което ще доведе до икономически ползи за града-домакин. \r\n Македонският министър-председател Зоран Заев заяви, че Македония е засилила сътрудничеството си със страните от региона и очаква да стане 30-тият член на НАТО, пише македонският вестник \"Вечер\".\r\nЗаев по време на обръщението си на срещата на високо равнище на страните-членки на Адриатическата харта, на която присъства и вицепрезидента на САЩ Майк Пенс подчерта, че членството на Черна гора в НАТО представлява насърчение, защото показва, че всички могат да се издигнат и да допринасят за колективни нужди, но и за нуждите и интересите на своите граждани.\r\n\"Очакваме Македония да стане 30-ят член на НАТО. Енергично работим за сътрудничество в региона, отваряме се към съседите. Вчера подписахме договора за добросъседство с България, засилваме сътрудничеството и с другите страни в региона\", подчерта Заев. Според него тези стъпки, които предприема новото правителство на Македония, трябва да допринесат за развитието на Македония и региона. Заев изрази надежда, че това ще насърчи и ускори процеса на интеграция на Македония в НАТО и ЕС. Той обяви, че Македония в бъдеще активно ще се включи в мисиите на НАТО и ще увеличи бюджета си за отбрана.\r\n\" Окуражени сме от оптимизма, вярата и подкрепата на нашите граждани, както и от подкрепата на САЩ. Това е силен мотив да оправдаем доверието и да осъществим очакванията. Това което днес ни показва вицепрезидентът на САЩ е, че Македония и страните от Западните Балкани имат верен партньор. Наясно сме, че регионът е стратегическа част за глобалната сигурност\", добави македонският министър-председател.\r\nЗаев заедно с черногорския си колега Душко Маркович е са домакини на срещата на високо равнище на страните членки на Адриатическата харта, председателствана от Република Македония.\r\nНа срещата участват и премиерите на Албания Еди Рама, на Хърватия Андрей Пленкович, на Черна гора Душко Маркович и на Босна и Херцеговина Денис Звиздич, както и на страните наблюдатели Сърбия, представяна от министър-председателя Анна Брнабич, на Косово с министър-председателя Хашим Тачи и на Словения с министър-председателя Миро Церар.\r\nВ състава на делегацията на Македония присъстваха министърът на отбраната Радмила Шекеринска , вицепремиерът, отговарящ за прилагането на Рамковото споразумение и политическа система Хазби Лика, министърът на външните работи Никола Димитров и депутатът Стево Пендаровски .\r\nГръцката агенция за обществените поръчки се оплаква, че правителството отново се опитва да застраши независимостта ѝ. Според нея скорошните изменения в закона за висшето образование вредят върху независимостта и престижа ѝ, пише Ekathimerini.\r\n„Без да предостави каквато и да е информация на агенцията, изменението предвижда премахването на поста заместник-правен консултант и съгласието на агенцията по свързаните въпроси. Ние сме срещу това изменение“, пише в заявление на Гръцката агенция за обществените поръчки.\r\nИзмененията предоставят компетенции на министерствата на икономиката, финансите и инфраструктурата върху висшето образование без преди това да се получи съгласие от агенцията, а само мнение от нея.", "date": "2017.08.03", "title": "Преглед на някои от основните теми в балканския  печат ( Агенция „Фокус“ )"}
{"url": "http://www.focus-news.net/news/2017/08/03/2422154/vecher-makedoniya-zoran-zaev-ochakva-makedoniya-da-stane-30-yat-chlen-na-nato.html", "text": "Македонският министър-председател Зоран Заев заяви, че Македония е засилила сътрудничеството си със страните от региона и очаква да стане 30-тият член на НАТО, пише македонският вестник \"Вечер\".\r\nЗаев по време на обръщението си на срещата на високо равнище на страните-членки на Адриатическата харта, на която присъства и вицепрезидента на САЩ Майк Пенс подчерта, че членството на Черна гора в НАТО представлява насърчение, защото показва, че всички могат да се издигнат и да допринасят за колективни нужди, но и за нуждите и интересите на своите граждани.\r\n\"Очакваме Македония да стане 30-ят член на НАТО. Енергично работим за сътрудничество в региона, отваряме се към съседите. Вчера подписахме договора за добросъседство с България, засилваме сътрудничеството и с другите страни в региона\", подчерта Заев. Според него тези стъпки, които предприема новото правителство на Македония, трябва да допринесат за развитието на Македония и региона. Заев изрази надежда, че това ще насърчи и ускори процеса на интеграция на Македония в НАТО и ЕС. Той обяви, че Македония в бъдеще активно ще се включи в мисиите на НАТО и ще увеличи бюджета си за отбрана.\r\n\" Окуражени сме от оптимизма, вярата и подкрепата на нашите граждани, както и от подкрепата на САЩ. Това е силен мотив да оправдаем доверието и да осъществим очакванията. Това което днес ни показва вицепрезидентът на САЩ е, че Македония и страните от Западните Балкани имат верен партньор. Наясно сме, че регионът е стратегическа част за глобалната сигурност\", добави македонският министър-председател.\r\nЗаев заедно с черногорския си колега Душко Маркович е са домакини на срещата на високо равнище на страните членки на Адриатическата харта, председателствана от Република Македония. \r\nНа срещата участват и премиерите на Албания Еди Рама, на Хърватия Андрей Пленкович, на  Черна гора Душко Маркович и на Босна и Херцеговина Денис Звиздич, както и на страните наблюдатели Сърбия, представяна от министър-председателя Анна Брнабич, на Косово с министър-председателя Хашим Тачи и на Словения с министър-председателя Миро Церар.\r\nВ състава на делегацията на Македония присъстваха министърът на отбраната Радмила Шекеринска , вицепремиерът, отговарящ за прилагането на Рамковото споразумение и политическа система Хазби Лика, министърът на външните работи Никола Димитров и депутатът Стево Пендаровски . Виктор Турмаков", "date": "2017.08.03", "title": "\"Вечер\" (Македония): Зоран Заев очаква Македония да стане 30-ят член на НАТО"}
{"url": "http://www.focus-news.net/news/2017/08/03/2422164/afp-hasan-rouhani-polozhi-kletva-kato-prezident-na-iran-za-vtori-mandat.html", "text": "Президентът на Иран Хасан Роухани се закле официално преди началото на втория си мандат като държавен глава на страната по време на церемония, наблюдавана от върховния духовен лидер аятолах Али Хаменей, предаде  AFP.\r\n„Потвърждавам гласуването и ви назначавам за президент на републиката“, заяви Хаменей пред препълнената с ирански високопоставени политици зала.  Виктор Турмаков", "date": "2017.08.03", "title": "AFP: Хасан Роухани положи клетва като президент на Иран за втори мандат"}
{"url": "http://www.focus-news.net/news/2017/08/03/2422163/nevrokopskiyat-mitropolit-serafim-otsluzhva-arhiereyska-sveta-liturgiya-pred-svetite-moshti-na-sv-panteleymon-v-nevrokopska-eparhiya.html", "text": "Неврокопска епархия посрещна светите мощи на свети великомъченик Пантелеймон в град Сандански, предаде репортер на Агенция \"Фокус\". Това стана по молба и благодарение на личния авторитет на Негово високопреосвещенство Неврокопския митрополит Серафим. Самият митрополит Серафим първи посрещна светите мощи още на 26 юли, при влизането им от Гърция в България, но желанието му беше, възможно най-голям брой православни християни от поверената му епархия да се докоснат до светинята.\r\nВ момента в храм „Св. вмчк Георги” в Сандански Негово високопреосвещенство Неврокопският митрополит Серафим оглавява архиерейска света литургия пред светите мощи на св. Пантелеймон. Той е в съслужение с Негово преосвещенство Мелнишки епископ Герасим - главен секретар на Светия Синод на Българската православна църква, Негово високопреподобие архимандрит Епифаний - протосингел на Неврокопска епархия, свещеници от епархията и гости, придружаващи св. мощи. \r\nПеснопенията по време на светата Литургия се изпълняват от епархийския хор \"Йеромонах Неофит Рилски\", дирижиран от известния гръцки православен музикален специалист проф. Йоанис Папахронис. Дълга опашка от православни християни се е извила в храма, от желаещи да се поклонят на светинята, след което светите мощи на светия великомъченик Пантелеймон ще отпътуват обратно към Света Гора - Атон. \r\nНикола ПЕТКОВ", "date": "2017.08.03", "title": "Неврокопският митрополит Серафим отслужва архиерейска света литургия пред светите мощи на св. Пантелеймон в Неврокопска епархия"}
{"url": "http://www.focus-news.net/news/2017/08/03/2422165/rosen-plevneliev-za-dogovora-s-makedoniya-moyata-rolya-beshe-da-posocha-problema.html", "text": "Гордея се с това, че на мен се падна тежката задача да бъда този български политик, който през далечната 2012 година трябваше да промени подхода на България спрямо Македония от така наречената „романтична фаза“ към една прагматична фаза на отношенията. Това каза Росен Плевнелиев, президент на Р България в периода 2012-2017 г., в интервю за предаването „Тази сутрин“ по БТВ.\r\n„Аз бях този български политик, който тогава, през 2012 г., в очите каза на комисаря по разширяването Фюле за пръв път, че България счита, че докладът на Европейската комисия по отношение на напредъка на Македония не е верен. България посочи проблеми, каквито липсваха тогава в констатацията на Европейската комисия. Самият комисар тогава беше изключително притеснен, това беше една среща пред очите на медиите. Но нека да кажа много отговорно, поздравявам всички, които допринесоха за този успех. Радвам се безкрайно много. Това е един връх до момента в работата на това правителство. И същевременно се радвам, че мъничко съм допринесъл тогава като категорична позиция. За да бъде решен един проблем, той трябва да бъде посочен. А това беше моята роля – да посоча проблема“, категоричен е Плевнелиев. Той допълва, че най-тежко му е било през първите две години от мандата. „Ние трябваше да се обясняваме на всички наши партньори в Европейския съюз защо България категорично посочва, че има проблеми и не е съгласна с позицията на върха. Ние тогава зададохме категоричното условие – подкрепяме Македония, но срещу договор за добросъседство“, каза президентът.\r\nПо повод обвиненията за некомпетентност на Георги Първанов за това, че не е посещавал достатъчно Македония, Плевнелиев е категоричен, че посещението на български политик във време, в което в Македония се водеше агресивна антибългарска кампания, нямаше да помогне с нищо. „Не споделям позицията на президента Първанов. В тези десет години, в които той представляваше българската външна политика, не посочи очевидната антибългарска кампания, която се вихреше в Македония по това време. Не посочи ясно, че проблем има. В продължение на петте години на моя мандат нямаше една македонска медия, която да каже нещо позитивно за България. Властите в Македония посочваха българите като фашисти, като окупатори, учебниците се променяха. Аз считам, че е било грешка на президента Първанов да мълчи. Ние посочихме проблема и днес той намери своето решение, за което безкрайно много се радвам“, категоричен е Плевнелиев.\r\nНа въпрос на водещата какво следва оттук нататък Плевнелиев е категоричен, че следва изпълнение. „Има много, много, много рискове по пътя. България трябва да изработи стратегическа рамка. Ние трябва да продължаваме да бъдем много активни – да се сформират тези комисии, да започне изпълнение на договора. Огромното предателство на българските комунисти през годините – тогава, когато обявиха милиони българи за македонци. Огромната драма от историческа гледна точка – тогава, когато в продължение на поколения македонците са учени на това, че българите са фашисти и окупатори. Тези неща няма да бъдат заличени от днес за утре.  България трябва да полага категорични ежедневни усилия и да продължаваме напред по този път“, каза Плевнелиев.", "date": "2017.08.03", "title": "Росен Плевнелиев за договора с Македония: Moята роля беше да посоча проблема"}
{"url": "http://www.focus-news.net/news/2017/08/03/2422170/kyustendil-programata-kyustendilsko-lyato-zapochva-s-kontsert-na-profesionalniya-duhov-orkestar.html", "text": "Програмата „Кюстендилско лято” започва с концерт на професионалния духов оркестър. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Летните празници в града ще бъдат открити в 20.00 часа на Арката на площад „Велбъжд”. Концертите на духовия оркестър на Община Кюстендил ще продължат през целия месец август, всеки четвъртък вечер на площад „Велбъжд“. Вече 57 години той съхранява и популяризира богатите традиции на духовата музика в Кюстендил и същевременно се утвърждава като съвременна културна институция със своя специфика и съществен дял в културния живот на Общината. Концертите на оркестъра включват класически и съвременен репертоар на високо художествено-професионално ниво – маршове, популярни пиеси, фолклорни обработки и модерни джаз – творби.\r\nВенцеслав ИЛЧЕВ", "date": "2017.08.03", "title": "Кюстендил: Програмата „Кюстендилско лято” започва с концерт на професионалния духов оркестър"}
{"url": "http://www.focus-news.net/news/2017/08/03/2422168/smolyan-planirani-strelbi-shte-se-provezhdat-na-garnizonnoto-strelbishte-mestnite-zhiteli-da-ne-navlizat-v-zabranenite-zoni.html", "text": "Планирани стрелби ще се провеждат на гарнизонното стрелбище, местните жители да не навлизат в забранените зони, съобщиха от пресцентъра на Община Смолян. Днес и в дните 16, 17, 22 и 24 август от 8.00 до 13.30 часа на гарнизонното стрелбище на поделението ще се провеждат планирани стрелби. \r\nНа 29, 30 и 31 август планираните стрелби ще се проведат от 8.00 до 23.00 часа. За да не се допускат инциденти, хората трябва се съобразяват с поставените предупредителни табели и да не навлизат в забранените зони. При намиране на невзривени боеприпаси, незабавно да се уведоми дежурният по формирование на телефон: 0301 / 6 30 71.", "date": "2017.08.03", "title": "Смолян: Планирани стрелби ще се провеждат на гарнизонното стрелбище, местните жители да не навлизат в забранените зони"}
{"url": "http://www.focus-news.net/news/2017/08/03/2422166/vav-vsichki-eparhii-na-balgarskata-pravoslavna-tsarkva-shte-bade-otsluzhen-moleben-kanon-na-presveta-bogoroditsa.html", "text": "Във всички епархии на Българската православна църква ще бъде отслужен Молебен канон на Пресвета Богородица, предаде репортер на Агенция „Фокус”. Богослужението в пловдивския храм „Св. Петка” ще бъде оглавено от Негово високопреосвещенство Пловдивския митрополит Николай.\r\nВ пазарджишкия храм „Успение на Пресвета Богородица” богослужението ще бъде оглавено от Негово преосвещенство Константийският епископ Яков - викарий на Пловдивския митрополит.\r\nВ Самоков с благословението на Негово светейшество Българския патриарх и Софийски митрополит Неофит Молебният канон в църквата „Успение Богородично” ще бъде отслужен от Негово високопреподобие архимандрит Василий – протосингел на Софийска епархия. Началото е в 18.00 часа. \r\nНикола ПЕТКОВ", "date": "2017.08.03", "title": "Във всички епархии на Българската православна църква ще бъде отслужен Молебен канон на Пресвета Богородица"}
{"url": "http://www.focus-news.net/news/2017/08/03/2422173/plovdiv-nkzhi-organizira-den-na-otvoreni-vrati-v-tsentara-za-upravlenie-na-trafika-v-grada-na-4-avgust.html", "text": "На 4 август (петък) от 11,00 ч. Национална компания „Железопътна инфраструктура“ (НКЖИ) организира ден на отворени врати в Центъра за управление на трафика на бул. „Македония“ 2 в Пловдив. Това съобщиха от пресцентъра на НКЖИ. Главният диспечерски център обхваща център за визуализация, супервизия и контрол на движението и на съоръженията по осигурителната техника за жп линията Пловдив – Свиленград.  Това е единственият в страната център с изградена компютърна централизация за управление на автоматиката на жп гарите. В участъка е въведена и Европейска автоматизирана система за управление на влаковете (ERTMS), която включва система за контрол на трафика (ETCS), ниво 1 и телекомуникационна система (GSM-R). Функционират и системи за контрол на състоянието на подвижния състав, както и SCADA за управление на системите за енергозахранване. \r\nВ диспечерския център в Пловдив от едно работно място може да се управляват до 25 гари и 350 стрелки. В момента един влаков диспечер в Пловдив управлява всички гари от Крумово до Свиленград (общо 12 гари). Предстои и неговото разширяване с финансиране по ОПТТИ за управление на гарите по направлението Пловдив-Бургас. \r\nВнедрената пълна система за осигуряване на движението на влаковете и диспечерската сигнализация е същата, която се използва във високоскоростните железници в редица европейски страни.\r\nПосетителите ще могат да се запознаят в реално време с работата на влаковите диспечери. Сградата на Центъра е със специален режим на достъп, затова всеки желаещ да го разгледа трябва да носи документ за самоличност.\r\nДенят на отворените  врати в диспечерския център в Пловдив е част от инициативите, с които НКЖИ ще отбележи професионалния празник на българските железничари. По традиция той се отбелязва през първия неделен ден на август и е свързан с историческия факт, че в началото на август през 1888 г. железопътната линия Цариброд – София – Белово е открита за международни превози. По това време държавата откупува линията Русе – Варна и се учредяват Българските държавни железници.", "date": "2017.08.03", "title": "Пловдив: НКЖИ организира ден на отворени врати в Центъра за управление на трафика в града на 4 август"}
{"url": "http://www.focus-news.net/news/2017/08/03/2422167/pregled-na-osnovnite-temi-v-dobrudzhanskiya-pechat.html", "text": "„Данъчните запечатаха туристически обекти в Кранево и Каварна“, съобщава на първа страница вестник „Нова добруджанска трибуна“. По време на проверки данъчните служители са установени хотел в Кранево и къща за гости в Каварна, които осъществяват дейността си без наличието на касов апарат. И двата обекта са запечатани за срок от 7 дни. Всички проверки в хотелите и къщите за гости се извършват чрез метода на тайния клиент. Данъчните правят резервации, настаняват се в хотелите и заплащат нощувките си. След като не им бъдат издадени фискални касови бонове за заплатената услуга, те преминават към проверка и запечатване на обекта. \r\n„Очаква се реколтата от слънчоглед да надхвърли 300 кг/дка, съобщава изданието. Добрите добиви се дължат на падналите обилни дъждове в региона. Добричка област е сред най-големите износители на маслодайно семе в страната. Тази година засетите с тази земеделска култура площи надхвърлят 823 000 лева. \r\n\"Мюзикълът „Тримата мускетари“ ще бъде представен на откритата сцена „Двореца“, съобщава всекидневникът. Това е четвъртото поредно представление за годината край Архитектурно-парковия комплекс на Държавна опера – Варна. Автор на произведението е синът на легендарния Исак Дунаевски Максим Дунаевски. \r\n„Заради липса на касов апарат запечатаха хотел в Кранево и къща за гости в Каварна“, съобщава на първа страница другият регионален вестник - „Добруджанска трибуна“. Проверки за неиздаване на касови бележки данъчните извършват и по сигнали на граждани, на които е отказано да им бъдат издадени такива при закупените от тях стоки и услуги. От началото на летния сезон в териториалната дирекция са постъпили 230 такива сигнала. По всички сигнали са извършени проверки, като подателите им са уведомени за предприетите от инспекторите действия. От началото на юли до момента са извършени общо 3 405 проверки по Северното Черноморие. Съставени са 290 акта за административни нарушения. \r\n„Заляха детска площадка с машинно масло“, съобщава изданието. Мястото се намира зад бившия магазин Детмаг. Майките на децата, които посещават детската площадка предполагат, че вандалската проява е заради шума. \r\n„Избират най-голям и най-сладък пъпеш в Българево“, съобщава всекидневникът. И тази година ще бъде организиран традиционният празник на пъпеша. Търговията с този плод е в разгара си. Празникът ще се състои на 5 август в късния следобед на селския площад.", "date": "2017.08.03", "title": "Преглед на основните теми в добруджанския печат"}
{"url": "http://www.focus-news.net/news/2017/08/03/2422171/montana-gruzinets-se-e-preobarnal-s-avtomobila-si-v-rayona-na-selo-barziya-nyama-postradali.html", "text": "Грузинец се е преобърнал с автомобила си в района на село Бързия в посока София. Това съобщиха за Агенция „Фокус“ от пресцентъра на ОДМВР-Монтана. Сигналът за инцидента е подаден 4.15 часа. Лек автомобил джип „Ленд роувър“ с полска регистрация се е  движел с несъобразена скорост и се е преобърнал в платното си. Движението не е било затваряно, освен в лентата, в която се е преобърнал. На водача е съставен акт. Катастрофата е лека, само с материални щети.", "date": "2017.08.03", "title": "Монтана: Грузинец се е преобърнал с автомобила си в района на село Бързия, няма пострадали"}
{"url": "http://www.focus-news.net/news/2017/08/03/2422169/lokalnomakedoniya-balgarski-helikopter-prodalzhava-da-pomaga-pri-potushavaneto-s-pozharite-v-makedoniya.html", "text": "Пожарът в близост до Требовле при  Македонски Брод, все още е активен и в потушаването му се включват пожарникари,  хеликоптери на армията на Македония, както и хеликоптер, пристигнал от България. Според последни данни пожарът се е приближил до село Лутоец, от което са евакуирани хора, предаде македонската медия \"Локално\". \r\nОт македонския Център за управление на кризи сочат, че българският хеликоптер ще остане, докато има нужда от него.\r\n\"Вчера на координационен съвет, на който присъстваха представители от Центъра, от Дирекцията за издирване и спасяване, от Инспекцията по горите, от Министерството на транспорта и съобщенията бе прието предложение да поискаме помощ от България, че единствено в нея, от всички съседните страни, няма пожари, след като по-рано решихме, че ни е необходима международна помощ. Правителството прие предложението на координационния съвет и тази сутрин пристигна един хеликоптер с екипаж \", заяви Надица Въчкова, говорител на Центъра за управление на кризи.\r\nОсвен пожара при Требовле , горящ от 14 дни, активен е и новият горски пожар между селата Девич и Грешница, горят сухи дървета по склоновете на Горна Якубица и Велес. От снощи се е разгорял и пожар в района на Скопие в селата в подножието на Караджица Виктор Турмаков", "date": "2017.08.03", "title": "\"Локално\"(Македония): Български хеликоптер продължава  да  помага при потушаването с пожарите в Македония"}
{"url": "http://www.focus-news.net/news/2017/08/03/2422172/vratsa-boepripasi-i-gazov-pistolet-sa-izzeti-pri-politseyska-proverka-v-chasten-dom-v-s-manastirishte.html", "text": "На 2 август 2017 г., при полицейска проверка в частен дом в с. Манастирище, полицейските служители са намерили и иззели боеприпаси и газов пистолет, за които не е представено съответното разрешително. Това съобщиха от ОДМВР-Враца.", "date": "2017.08.03", "title": "Враца: Боеприпаси и газов пистолет са иззети при полицейска проверка в частен дом в с. Манастирище"}
{"url": "http://www.focus-news.net/news/2017/08/03/2422176/the-hill-ochakva-se-dzhon-makkeyn-da-se-zavarne-v-senata-na-sasht-prez-septemvri.html", "text": "Американският сенатор-републиканец от щата Аризона Джон МакКейн заяви, че ще се завърне в сената в началото на септември, предаде  The Hill.\r\n„Това е трудно изпитание“, заяви МакКейн по време на интервю по радиото. „Но получавам най-добрата възможна грижа, ям добре, чувствам се добре и се упражнявам. Очаквам да се върна на работа в Конгреса през септември“, добави той. \r\nМакКейн бе диагностиран с агресивна форма на тумор на мозъка преди месец и премина през процедура по премахване на кръвен съсирек над лявото му око. В момента той е в Аризона, където от понеделник започна химио и лъчетерапия.   Виктор Турмаков", "date": "2017.08.03", "title": "The Hill: Очаква се Джон МакКейн да се завърне в Сената на САЩ през септември"}
{"url": "http://www.focus-news.net/news/2017/08/03/2422175/evrodeputatat-andrey-kovachev-parvata-formalna-stapka-za-evrointegratsiya-na-makedoniya-beshe-napravena-nuzhni-sa-oshte-mnogo.html", "text": "Първата формална стъпка за евроинтеграция на Македония беше направена чрез договора за добросъседство, нужни са още много. Това каза в сутрешния блок „Добро утро, България“ на Радио „Фокус“ евродепутатът от ГЕРБ/ЕНП Андрей Ковачев. По думите му, важно е гражданите на страните от Западните Балкани да чувстват, че не са забравени от Европа при дългото им чакане за членство в Общността. Това е и основната цел на т.нар „мини план Маршал“ за подпомагане страните от региона, обясни Ковачев. „Това е инициативата на германския канцлер Ангела Меркел и на федералното правителство – да се инвестира в района, особено в инфраструктура, в свързаност между страните, както и разбира се в коридор номер 8. На българска територия ние сме почти готови с него, защото магистралата до Черно море и до Инстанбул е готова. Имаме, разбира се, какво да свършим по магистрала „Струма“, връзката с границата в Република Македония, но на територията на Албания и Македония има много още какво да се прави за тази свързаност както на хората, така и на бизнеса“, подчерта евродепутатът. \r\nАндрей Ковачев коментира още, че освен Македония, останалите страни от Западните Балкани все още не са изпълнили необходимите условия за членство в Общността въпреки заявената политическа воля за това. Корупцията, съдебната система и гражданите права са основните проблеми, на които страните от региона трябва да намерят решение, но не бива да се заблуждаваме, че това не са проблеми и на други европейски страни.", "date": "2017.08.03", "title": "Евродепутатът Андрей Ковачев: Първата формална стъпка за евроинтеграция на Македония беше направена, нужни са още много"}
{"url": "http://www.focus-news.net/news/2017/08/03/2422179/vidin-74-godishna-zhena-ot-grada-e-stanala-zhertva-na-telefonna-izmama-s-2-800-leva-i-bizhuta.html", "text": "На 2 август, около 23,30 часа в Районно управление на МВР-Видин се е явила 74-годишна жена от град Видин, която е съобщила, че същия ден, около 19,00 часа на домашния й телефон, а също така и на мобилния й, се обадили мъже, като единият се представил за полицай от криминална полиция на име Тодор Иванов, а другият затвърдил оставеното у нея впечатление, че е престъпник, който ще дойде в дома й и ще я нападне, с цел имотна облага. Това съобщиха от ОДМВР - Видин. Представилият се за полицейски служител поискал от жената да му предаде наличните парични средства и бижута под предлог, че ще й ги пази, за да не й бъдат отнети от „престъпниците“ и на следващия ден лично ще й ги върне, като й указал да хвърли парите и бижутата през терасата на дома си, което тя изпълнила. Хвърлената сума е 2 800 лева, а бижутата са мъжки ланец и пръстен, и 4 дамски пръстена, стойността на които е в процес на установяване. По случая в РУ-Видин е образувано досъдебно производство.", "date": "2017.08.03", "title": "Видин: 74-годишна жена от града е станала жертва на телефонна измама с 2 800 лева и бижута"}
{"url": "http://www.focus-news.net/news/2017/08/03/2422174/izpalnitelna-agentsiya-po-gorite-3-780-novi-lovtsi-uspeshno-sa-izdarzhali-izpitite-za-pridobivane-pravo-na-lov-prez-tazi-godina.html", "text": "3 780 нови ловци успешно са издържали изпитите за придобиване право на лов през тази година. Това съобшиха от пресцентъра на Изпълнителната агенция по горите. В сравнение с миналата година те са със 70 повече.\r\nНа изпит след завършен курс на обучение и практическа подготовка се явиха общо 4 163 бяха кандидат-ловци. За 2017 г. общо 135 ловни сдружения имаха право да провеждат подготвителни курсове. Изпитите се проведоха от 5 юни до 20 юли. На една дата имаха право да се явят не повече от 25 души от съответния курс. Теоретичният изпит включва три нива - тест, писмен и устен изпит, като за явяване на всяко следващо ниво трябва да бъде издържано предходното. Тестът съдържа 104 въпроса, съответстващи на темите от програмата за теоретична подготовка на бъдещите ловци, групирани по раздели на модулен принцип. Писменият изпит включва два въпроса от различни раздели на преподавания материал. Кандидатите, допуснати до устен изпит отговарят на уточняващи въпроси на комисията, които са свързани с развитите от тях писмени въпроси. Само издържалите теоретичната част имат право да се явят на практически изпит, който включва стрелба по силует на дивеч (заек) и стрелба по панички.\r\nЛовуването се разрешава на притежаващите членска карта и билет за лов, заверени за съответната календарна година. За всеки конкретен лов се издава и съответно разрешително за лов.", "date": "2017.08.03", "title": "Изпълнителна агенция по горите: 3 780 нови ловци успешно са издържали изпитите за придобиване право на лов през тази година"}
{"url": "http://www.focus-news.net/news/2017/08/03/2422178/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-4-avgust-2017-g.html", "text": "„Софийска вода” временно ще прекъсне водоснабдяването в някои части на столицата на 4 август 2017 г. (петък). Това съобщиха от пресцентъра на водоснабдителното дружество.\r\nВъв връзка с подмяна на сградно водопроводно отклонение на  ул. „Стоян Шонев“ кв. „Челопечене“ се налага спиране на водоподаването от 9:30  до 16:30 часа на клиентите на „Софийска вода”, живеещи в района на:\r\n- кв. „Челопечене“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред кметството.\r\nВъв връзка с изграждане на сградно водопроводно отклонение на  ул. „Царибродска“ Център се налага спиране на водоподаването от 10:00  до 17:00 часа на клиентите на „Софийска вода”, живеещи в района на:\r\n- ул. „Царибродска“, бул. „Александър Стамболийски“, бул. „Тодор Александров“, ул. „Димитър Петков“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: бул. „Александър Стамболийски“ ъгъла с ул. „Царибродска“.\r\nВъв връзка с подмяна на сградно водопроводно отклонение на  бул. „Княз Александър Дондуков“ Център се налага спиране на водоподаването от 9:00  до 19:00 часа на клиентите на „Софийска вода”, живеещи в района на:\r\n- по бул. „Княз Александър Дондуков“ от бул. „Васил Левски“ до ул. „Малкара“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: бул. „Княз Александър Дондуков“ №67.\r\nВъв връзка с извършване на строително-монтажни работи на  бул. „Прага“ Център се налага спиране на водоподаването от 9:00  до 17:00 часа на клиентите на „Софийска вода”, живеещи в района на:\r\n- по бул. „Прага“ от ул. „Тунджа“ до ул. „Доспат“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Доспат“№24.\r\nВъв връзка с изграждане на сградно водопроводно отклонение до бл. 22 кв. „Витоша“ се налага спиране на водоподаването от 10:00  до 18:00 часа на клиентите на „Софийска вода”, живеещи в района на:\r\n- по ул. „Йордан Стубел“ от ул. „Данаил Крапчев“ до ул. „Трифон Кунев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Йордан Стубел“ ъгъла с ул. „Трифон Кунев“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.08.03", "title": "„Софийска вода” временно ще прекъсне водоснабдяването в някои части на столицата на 4 август 2017 г."}
{"url": "http://www.focus-news.net/news/2017/08/03/2422180/plovdiv-v-nyakolko-rayona-na-oblastniya-grad-i-asenovgrad-kakto-i-dve-sela-sa-bez-voda-zaradi-avarii-i-montazhni-deynosti-po-vodoprovodnata-mrezha.html", "text": "Стотици жители на град Пловдив са без вода заради аварии и монтажни дейности по водопроводната мрежа. Това съобщи за Радио „Фокус“ – Пловдив дежурният диспечер във водоснабдителното дружество. Екипите работят по отстраняването на аварии по ул. „Константин Величков“ и при блок 144 в район „Тракия“. По улиците „Костаки Пеев“ и „Гонда вода“ се извършват монтажни и ремонтни дейности. Поради извършване на ремонтна дейност на ул. „Коматевско шосе“, живущите в участъка от бул. „Ал.Стамболийски“ до квартал „Остромила“, също са с нарушено водоподаване.\r\nЖителите на кв. „Св. Георги“ в Асеновград са без вода днес заради авария от външна фирма-изпълнител при извършване на дейности по Водния цикъл. Нарушено е водоподаването и в асеновградските села Бачково и Орешец.\r\nЕкипите отстраняват аварии също в градовете Първомай, по улиците „Бузлуджа“ и „Жеравна“, и Съединение, при бул. „Пловдив“.\r\nБез вода днес остават и селата Момино и Бенковски. Очаква се авариите да бъдат отстранени до края на работния ден. До тогава трябва да приключат и строително-монтажните дейности по водопроводната мрежа на територията на областта.\r\nТони МИХАЙЛОВ", "date": "2017.08.03", "title": "Пловдив: В няколко района на областния град и Асеновград, както и две села са без вода заради аварии и монтажни дейности по водопроводната мрежа"}
{"url": "http://www.focus-news.net/news/2017/08/03/2422177/vidin-nad-60-kub-m-nezakonna-darvesina-e-zadarzhana-v-zemlishteto-na-s-borovitsa.html", "text": "Вчера в землището на с. Боровица, община Белоградчик, е установено, че в товарен автомобил с полуремарке, с монтански регистрации, собственост на монтански фирми, са били натоварени, с цел извозване до стопанския двор на с. Боровица, 54 пространствени кубически метра дърва за огрев от вида зимен дъб и цер, като в близост до камиона са намерени още 10 пространствени кубически метра дърва от вида цер. Това съобщиха от ОДМВР - Видин. Общото количество на немаркираните по надлежния ред дърва е 64 пространствени кубически метра. Дървата са иззети по надлежния ред и са оставени за отговорно пазене в Държавно горско стопанство – Белоградчик. В РУ-Белоградчик е образувано досъдебно производство.", "date": "2017.08.03", "title": "Видин: Над 60 куб. м незаконна дървесина е задържана в землището на с. Боровица"}
{"url": "http://www.focus-news.net/news/2017/08/03/2422183/vidin-6-dushi-sa-zadarzhani-za-nezakonna-sech-na-nad-200-darveta-v-zemlishteto-na-s-toshevtsi.html", "text": "На 2 август след получена информация за незаконна сеч в землището на с. Тошевци, община Грамада, е установено, че в местността „Млаките“, неизвестен извършител е отсякъл 215 броя дървета – цер и благун с диаметър от 14 до 50 см. Това съобщиха от ОДМВР - Видин. В Районно управление на МВР-Кула е образувано досъдебно производство, по което са задържани 6 души за срок до 24 часа, четирима от тях са разпитани пред съдия в качеството на свидетели. Работата продължава.", "date": "2017.08.03", "title": "Видин: 6 души са задържани за незаконна сеч на над 200 дървета в землището на с. Тошевци"}
{"url": "http://www.focus-news.net/news/2017/08/03/2422186/kardzhali-politsiyata-v-momchilgrad-razsledva-sluchay-s-29-godishen-mazh-zhivyal-na-sapruzheski-nachala-s-nepalnoletno-momiche.html", "text": "С постановление на Районната прокуратура в Районно управление на МВР-Момчилград е започната проверка срещу 29-годишен за това, че е живял на съпружески начала с непълнолетно момиче без сключен граждански брак. Това съобщиха от ОДМВР-Кърджали.", "date": "2017.08.03", "title": "Кърджали: Полицията в Момчилград разследва случай с 29-годишен мъж, живял на съпружески начала с непълнолетно момиче"}
{"url": "http://www.focus-news.net/news/2017/08/03/2422182/burgas-42-godishen-rumanets-e-postradal-pri-intsident-na-patya-burgas-malko-tarnovo-a-36-godishen-nemski-grazhdanin-e-katastrofiral-pred-magazin-v-nesebar.html", "text": "На 2 август т. г. около 13.45 ч. на пътя Бургас – Малко Търново, на около 3 км. от разклона за с. Извор в посока с. Крушевец, водачът на лек автомобил „Рено Лагуна”, с бургаска регистрация, - П.П., 38-годишен, от Бургас, навлиза в лентата за насрещно движение и се удря странично в правомерно движещия се там в посока Бургас лека кола „Мерцедес Вито Турър”, с румънска регистрация, управляван от румънския гражданин Д.К., 49-годишен. Пострадал пътуващия в л.а. „Мерцедес Вито Турър” румънски гражданин – Ф.М., 42-годишен, който е прегледан в болница „Бургас-мед” и освободен за домашно лечение с  диагноза „фрактура на дясната раменна кост”, без опасност за живота. \r\nОколо 12.00 ч. същия ден в Несебър срещу Гранд маркет „Жанет” в посока бензиностанция „Петрол”, по неустановени до момента причини възниква катастрофа между лек автомобил „Хюндай”, със софийска регистрация, управляван от немския гражданин Р.В., 36-годишен и мотоциклет „БМВ  C 600 Спорт”, с бургаска регистрация, управляван от 42-годишния А. П. от Несебър, който е прегледан в болница „Лайф хоспитал” в Бургас и освободен за домашно лечение с диагноза „скъсани връзки на лявото рамо”.", "date": "2017.08.03", "title": "Бургас: 42-годишен румънец е пострадал при инцидент на пътя Бургас – Малко Търново, а 36-годишен немски гражданин е катастрофирал пред магазин в Несебър"}
{"url": "http://www.focus-news.net/news/2017/08/03/2422187/pregled-na-osnovnite-temi-v-shumenskiya-pechat.html", "text": "„Архитекти предложиха свежи идеи за преобразяване пешеходната зона на Шумен“ е водещото заглавие във вестник „Шуменска заря“. При повишен интерес от страна на обществеността вчера в община Шумен бяха представени два архитектурни проекта за нова визия на пешеходната зона на Шумен, в участъка от площад „Кристал“ до хотел „Мадара“. Този обект е включен в инвестиционната програма на община Шумен по програмата „Региони в растеж“, допълнителен списък, на обща стойност 6 195 350 лева – 5 710 000 лв. – СМР). „Горските стражари към СИДП задържаха три каруци с незаконни дърва“, информира ежедневникът. За незаконната сеч на 2 куб. м дърва за огрев служителите на ДГС „Добрич” са съставили четири акта по Закона за горите. От нарушителите са конфискувани два коня и две каруци. Кон, каруца и моторен трион пък са задържани при обход на територията на ДГС „Варна”. \r\n„С национален събор край Велики Преслав ще честваме 1100 години от битката при река Ахелой“ пише вестникът. На 12 и 13 август край Велики Преслав с национален събор ще бъдат чествани 1100 от битката при река Ахелой. Организатори на честванията са община Велики Преслав, археологическият музей в старата българска столица,  Националното дружество „Традиция“ и Народното читалище „Развитие-1874“. През първия ден в боровата гора на Националния историко-археологически резерват „Велики Преслав“ ще се проведе Вторият национален събор на Националното дружество „Традиция“. Представители на дружества от цялата страна от 10.00 часа ще разгърнат своите лагери, с които ще пресъздадат атрактивно различни епохи от времето на Римската империя до наши дни. Посетителите ще могат да видят възстановка как българската войска се е подготвяла за битката. \r\nИнтервюто в броя е с кмета на Велики Преслав Александър Горчев.", "date": "2017.08.03", "title": "Преглед на основните теми в шуменския печат"}
{"url": "http://www.focus-news.net/news/2017/08/03/2422181/ria-novosti-siriyskite-armiya-i-opozitsiya-se-dogovoriha-da-prekratyat-boynite-deystviya-okolo-homs.html", "text": "Отрядите на сирийската опозиция и сирийската армия ще прекратят днес от обяд бойните действия в зоната за деескалация „Хомс“. Това бе съобщено от прессекретаря на руското министерство на отбраната генерал-майор Игор Конашенков, цитиран от РИА Новости.\r\n„Съгласно договореностите, днес, на 3 август, от 12 часа местно време (съвпада с българското) отрядите на умерената опозиция и подразделенията на правителствената армия напълно прекратяват огъня от всички видове оръжие“, заяви Конашенков. „Да подчертая: както и във вече действащите две зони за деескалация, режимът в зона „Хомс“ не се отнася до терористите от „Ислямска държава“ и от „Джебхат ан Нусра“, добави той.\r\nПредставителите на министерството на отбраната на Русия и на умерената сирийска опозиция по време на среща в Кайро постигнаха договореност за реда на функционирането на третата зона за деескалация, разположена северно от град Хомс.  Виктор Турмаков", "date": "2017.08.03", "title": "РИА Новости: Сирийските армия и опозиция се договориха да прекратят бойните действия около Хомс"}
{"url": "http://www.focus-news.net/news/2017/08/03/2422184/iskren-kuyumdzhiev-nimh-po-chernomorieto-shte-bade-goreshto-mezhdu-4-i-10-avgust-a-okolo-15-ti-shte-ima-kratkotrayno-zahlazhdane.html", "text": "По Черноморието ще бъде горещо между 4 и 10 август, а около 15-ти ще има краткотрайно захлаждане. Това каза за Агенция „Фокус“ дежурният синоптик към Националния институт по метеорология и хидрология (НИМХ) към Българската академия на науките, клон Варна Искрен Куюмджиев. Той уточни, че тази година през август по Черноморието се очаква средните температури да бъдат над нормата. По думите му най-ниските през месеца ще са между 10 и 15 градуса, а най-високите между 35 и 40. „Месечната сума на валежите се очаква да е около нормата. През повечето дни от първата половина на месеца ще е предимно слънчево. В началото температурите ще са близки до обичайните, но ще се повишат. В периода от 4 до 10 август ще бъде горещо“, каза Куюмджиев. Той поясни, че вероятност за превалявания, придружени от гръмотевици и временно усилване на вятъра, последвани от слабо и краткотрайно захлаждане има около 10-ти и около 15-ти август. „През втората половина на месеца ще преобладава слънчево и спокойно време. Като в следобедните часове ще се развива купеста облачност, но вероятността за валежи е малка“, допълни синоптикът. По думите му обикновено през август продължителността на слънчевото греене е все още голяма и средните месечни температури също като юлските са сравнително високи. „За крайбрежието са от 22 до 24 градуса. Количеството на валежите е сравнително малко като месечна сума. За Черноморието е между 20 и 30 л/кв. м.“, каза той. По думите му по характер валежите са типично летни  - краткотрайни и понякога проливни. „Към края на месеца обикновено настъпва чувствителна промяна на времето и започва да нахлува по-хладен въздух и времето започва да се преобразува от летен към есенен тип“, каза Куюмджиев.\r\nДеница КИТАНОВА", "date": "2017.08.03", "title": "Искрен Куюмджиев, НИМХ: По Черноморието ще бъде горещо между 4 и 10 август, а около 15-ти ще има краткотрайно захлаждане"}
{"url": "http://www.focus-news.net/news/2017/08/03/2422193/shumen-politsiyata-zadarzha-chetirima-dushi-prebili-29-godishen-mazh.html", "text": "Служители на Районно управление „Полиция” – Шумен задържаха четирима младежи от града, които на 30 юли около 04:15 часа на ул. „Цар Освободител” в Шумен са нанесли побой на 29-годишен мъж от града. Това съобщиха от Областната дирекция на МВР. В полицията в Шумен на основание чл. 72, ал.1, т.1 от ЗМВР за срок до 24 часа са задържани 18-годишният с инициали А.И., 20-годишният с инициали П.А. и двама непълнолетни на 17 и 16 години. При проведените процесуално следствени действия е установено, че при побоя е паднала чанта на потърпевшия, 16-годишният е отнел и извършил кражба на сумата от 130 лева. \r\nЧетиримата са привлечени като обвиняеми за извършена лека телесна повреда по хулигански подбуди, а 16-годишният и за извършена кражба. Взети са им мерки за неотклонение „подписка“. Работата по образуваното досъдебно производство продължава под надзора на прокурор от Районна прокуратура – Шумен.", "date": "2017.08.03", "title": "Шумен: Полицията задържа четирима души, пребили 29-годишен мъж"}
{"url": "http://www.focus-news.net/news/2017/08/03/2422191/sliven-obshtinskite-savetnitsi-ot-pp-gerb-prodalzhavat-sreshtite-si-s-grazhdani-i-prez-mesets-avgust.html", "text": "Съветниците от ПП ГЕРБ – Сливен продължават срещите си с граждани и през месец август. Това съобщиха от пресцентъра на ПП ГЕРБ. Откритите приемни на представителите на местния парламент се провеждат всеки понеделник. Гражданите на Сливен могат да се обръщат към тях с питания по различни лични и социални теми, както и с въпроси касаещи инфраструктурата на града и населените места в община Сливен. На 7 август, понеделник от 9,30 до 16,30 часа,  ще приемат съветниците Христо Котов и Силвия Маринова.\r\nЕто и пълния график на общинските съветници от ПП ГЕРБ – Сливен за месец август:\r\n- 7 август от 9.30 до 16.30 часа – Христо Котов и Силвия Маринова;\r\n- 14 август от 9.30 до 16.30 часа – Георги Стоянов и  Живко Минчев;\r\n- 21 август от 9.30 до 16.30 часа – Георги Николаев и Димитър Митев;\r\n- 28 август от 9.30 до 16.30 часа – Димитър Павлов и Керанка Стамова.\r\nПредварително записване може да бъде направено на тел. 044/63 32 23.", "date": "2017.08.03", "title": "Сливен: Общинските съветници от ПП ГЕРБ продължават срещите си с граждани и през месец август"}
{"url": "http://www.focus-news.net/news/2017/08/03/2422189/pazardzhik-vremenno-dvizhenieto-se-izvarshva-v-edna-lenta-po-pat-iii-8003-ovchepoltsi-blatitsa-v-blatitsa-poradi-avariral-vodoprovod.html", "text": "Временно движението се извършва в една лента по път III-8003 Овчеполци - Блатица, в Блатица, поради аварирал водопровод. Това съобщиха от пресцентъра на Агенция \"Пътна инфраструктура\". Шофьорите трябва да се движат с повишено внимание и съобразена скорост, спазвайки пътната сигнализация.", "date": "2017.08.03", "title": "Пазарджик: Временно движението се извършва в една лента по път III-8003 Овчеполци - Блатица, в Блатица, поради аварирал водопровод"}
{"url": "http://www.focus-news.net/news/2017/08/03/2422192/neweurope-populyarnostta-na-emanyuel-makron-e-spadnala-do-33-nay-niskata-otkakto-stana-prezident-na-frantsiya.html", "text": "Популярността на президента на Франция Еманюел Макрон е спаднал през юли до 33% - най-ниският рейтинг отбелязван от човек на поста два месеца след началото на мандата му. Това е спад от 45% популярност, отбелязана преди месец,   пише  NewEurope.\r\nСпоред социологическото проучване на „ЮГов“, публикувано днес, това е белег на обществените дебати относно бюджетните ограничения и на данъчните реформи. Едва 33% от допитаните са положително настроени спрямо действията на Макрон като президент. \r\nДори и социалиста Франсоа Оланд, който стана най-непопулярният президент в модерната история на Франция имаше 55% позитивни мнения след първите два месеца от мандата си. \r\nВъпреки това популярността на Макрон остава една от най-високите сред политиците във Франция, като единствено министърът на околната среда Николас Хуло е преди него.  Виктор Турмаков", "date": "2017.08.03", "title": "NewEurope: Популярността на Еманюел Макрон е спаднала до 33% - най-ниската откакто стана президент на Франция"}
{"url": "http://www.focus-news.net/news/2017/08/03/2422188/plovdiv-bivsh-voenen-e-otkradnal-orazhieto-na-samoubiystvoto-v-park-lauta-ot-veshtomaniya-razkriha-razsledvashti.html", "text": "На съвместна пресконференция на Областната дирекция на МВР и Окръжната прокуратура в Пловдив бе обявено къде е било оръжието по случая с открития мъртъв 43-годишен бизнесмен в парк „Лаута“, предаде репортер на Радио „Фокус“ – Пловдив. На специалната пресконференция, на която присъства и главният секретар на МВР главен комисар Младен Маринов, бе обявено, че всички доказателства и резултати от експертизи вече с категоричност сочат, че става въпрос за самоубийство. \r\nС категоричност е установено, че оръжието е било откраднато от местопрестъплението от 74-годишния бивш военен Симеон Стоев, който имал склонност към вещомания, разкриха разследващите. Образувано е второ досъдебно производство. Има свидетели, които са видели 74-годишния мъж да се навежда и да взима нещо, докато е установявал дали е жив бизнесменът Данаил Божилов. \r\nВече са готови и резултатите от натривките по ръцете на самоубилия се бизнесмен, както и на бившия военен, според които оръжието безспорно е било откраднато от него. Полицията е направила обиск в дома му и оръжието е било иззето. Обискът е осъществен  5 дни след самоубийството.\r\nЦветана ТОНЧЕВА", "date": "2017.08.03", "title": "Пловдив: Бивш военен е откраднал оръжието на самоубийството в парк „Лаута“ от вещомания, разкриха разследващи"}
{"url": "http://www.focus-news.net/news/2017/08/03/2422190/iskren-kuyumdzhiev-nimh-okolo-11-avgust-shte-ima-vremenno-usilvane-na-valnenieto-na-moreto.html", "text": "Около 11 август ще има временно усилване на вълнението на морето. Това каза за Агенция „Фокус“ дежурният синоптик към Националния институт по метеорология и хидрология (НИМХ) към Българската академия на науките, клон Варна Искрен Куюмджиев. По думите му за периода до 10 август се очаква вълнението да бъде 1-2 бала, а около 11-ти до 3-4. Куюмджиев поясни, че 4 бала най-вероятно ще бъде в открито море. Синоптикът уточни, че на 12 август ще има отново понижение на вълнението. Той  коментира,  че през август вълнението на морето най-често е 1-2 бала, но поради бризов характер обикновено се увеличава до 3. „Средномесечната температура на морската вода е между 22 и 24 градуса, но в отделни дни е възможно да достигне до 27-28 градуса“, допълни Куюмджиев. \r\nДеница КИТАНОВА", "date": "2017.08.03", "title": "Искрен Куюмджиев, НИМХ: Около 11 август ще има временно усилване на вълнението на морето"}
{"url": "http://www.focus-news.net/news/2017/08/03/2422194/montana-65-godishna-zhena-ot-lom-e-stanala-zhertva-na-telefonna-izmama-s-6-345-lv-i-zlatni-nakiti.html", "text": "На 2 август 2017 г. около 16,50 ч. в Районно управление на МВР-Лом е постъпил сигнал от 65-годишна жителка на крайдунавския град, която съобщила, че същия ден между 13,30 ч. и 14,30 ч. е станала жертва на телефонна измама. Това съобщиха от ОДМВР-Монтана. Жената е заблудена, че оказва съдействие на органите на полицията за залавяне на измамници и оставила до оградата на дома си найлонов плик, съдържащ сумата от 6 345 лв. и дамски златни накити с общо тегло около 11 грама. По случая е образувано досъдебно производство срещу НК в РУ Лом.", "date": "2017.08.03", "title": "Монтана: 65-годишна жена от Лом е станала жертва на телефонна измама с 6 345 лв. и златни накити"}
{"url": "http://www.focus-news.net/news/2017/08/03/2422195/ria-novosti-v-kazahstan-iskat-da-zabranyat-burkata.html", "text": "В Казахстан се обсъждат изменения в законодателството, предвиждащи забраната на обществени места да се носят дрехи, скриващи лицето и възпрепятстващи разпознаването на личността, предаде РИА Новости.\r\n„Има предложение да се забранят за носене на обществени места на дрехи, криещи лицето и затрудняващи идентифицирането на личността. Това е международен опит, той е продиктуван от съображения за обществената сигурност, както и от етични съображения и от желанието да се съхранят националните културни традиции“, заяви министърът на религиозните въпроси и гражданското общество на Казахстан Нурлан Ермекбаев. Министърът посочи, че инициативата за поправките изхожда от гражданското общество. \r\n„Хората, които носят такива дрехи, демонстрират несъгласие с принципите и духовните ценности, които исторически са се наложили в нашето общество. Те оказват негативно влияние на другите, предизвикват недоволство и раздразнение и повечето граждани“, поясни Ермекбаев.  Виктор Турмаков", "date": "2017.08.03", "title": "РИА Новости: В Казахстан искат да забранят бурката"}
{"url": "http://www.focus-news.net/news/2017/08/03/2422196/vidin-vazstanoveno-e-dvizhenieto-po-pat-i-1-medovnitsa-skomlya-v-dvete-posoki.html", "text": "Възстановено е движението по път I-1 Медовница - Скомля в двете посоки. Това съобщиха от пресцентъра на Агенция \"Пътна инфраструктура\". Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.03", "title": "Видин: Възстановено е движението по път I-1 Медовница - Скомля в двете посоки"}
{"url": "http://www.focus-news.net/news/2017/08/03/2422185/tv-nova-makedoniya-spored-vmro-dpmne-dogovorat-s-balgariya-ne-spazva-interesite-na-makedonskiya-narod.html", "text": "В официално заявление на опозиционната македонска партия ВМРО-ДПМНЕ се сочи, че тя се застъпва за приятелски и добросъседски отношения с България, която е приятелска страна, както и за приятелство между македонския и българския народ, но Договорът за добросъседство, подписан от министър-председателя Зоран Заев, не зачита интересите на македонския народ и на Македония, народът не подкрепя това споразумение, а специализираната общественост има сериозни забележки за неговия текст, предаде македонската медия \"ТВ Нова\"\r\nОт партията заявиха, че докато в България подписването се чества, в Македония има недоволство и се чувства загуба. От ВМРО-ДПМНЕ информират, че управляващата партия СДСМ все още има шанс да се оттегли от това споразумение.\r\n\"ВМРО-ДПМНЕ смята, че трябва да имаме договор с България, но договор, който ще бъде равностоен в правата и задълженията, и в който ще се спазват националните и държавни интереси на Македония и за тази сделка ВМРО-ДПМНЕ имаше и има принципни, дългогодишни и аргументирани позиции, от които не отстъпват\", сочат от опозиционната партия.  Виктор Турмаков", "date": "2017.08.03", "title": "\"ТВ Нова\" (Македония): Според ВМРО-ДПМНЕ Договорът с България не спазва интересите на македонския народ"}
{"url": "http://www.focus-news.net/news/2017/08/03/2422198/fizikat-pencho-markishki-chastichno-lunno-zatamnenie-mozhe-da-se-nablyudava-vecherta-na-7-avgust-2017-g.html", "text": "В нощта на 7 срещу 8 август 2017 г. от по-голямата част от Европа, Азия, Африка, Австралия и части от Антарктика ще може да се наблюдава частично лунно затъмнение. Това съобщи за Агенция \"Фокус\" Пенчо Маркишки, физик в Института по астрономия с Национална астрономическа обсерватория при Българска академия на науките (БАН). То ще бъде видимо от България веднага след изгрева на Луната, в 20.29 ч. за София, но отначало ще се наблюдава трудно – много ниско над източния хоризонт, във все още дневното небе. На тази дата Слънцето ще залезе в 20.39 ч. за София, т. е. - малко след изгрева на частично затъмнената Луна. Земната сянка ще настъпва в южната (видимо долната) част на лунния диск. Максималната фаза на явлението ще бъде в 21.20 ч. българско официално време, когато ще бъде затъмнена близо една четвърт от Луната по диаметър. За наблюдател от София тогава Луната ще бъде на височина едва 7° 23′ над югоизточния хоризонт, поради което желаещите да наблюдават явлението трябва да изберат място с нисък хоризонт в посока югоизток. Краят на затъмнението от земната сянка ще настъпи в 22.18 ч., а до 23.51 ч. Луната ще излиза от земната полусянка.", "date": "2017.08.03", "title": "Физикът Пенчо Маркишки: Частично лунно затъмнение може да се наблюдава вечерта на 7 август 2017 г."}
{"url": "http://www.focus-news.net/news/2017/08/03/2422199/rosneft-sanktsiite-na-sasht-shte-dadat-obraten-efekt-shte-naranyat-amerikanskiya-energien-otrasal.html", "text": "Директорът на „Роснефт“ Игор Сечин заяви, че новите санкции на САЩ, наложени срещу Русия, ще имат негативни последствия за САЩ и ще имат лош ефект върху големите американски енергийни компании, предаде  Reuters.\r\n„Санкциите ще започнат да дават обратен ефект върху тези, които ги налагат“, посочи Сечин. „Правомощията на президента на САЩ са ограничен и понякога изглежда, че тези санкции се налагат срещу него, а не срещу нас“, добави той. Сечин добави, че в тази ситуация той вижда добри последици за „Роснефт“. \r\n„Що се отнася до негативните последици, бих казал, че американските санкции започват да работят срещу нашите американски партньори. Що се отнася до положителните , ще ги научите в следващите четири седмици“, добави той без да уточни. \r\nПо-рано президентът на САЩ Доналд Тръмп подписа новите санкции срещу Русия, действие, което Москва определи за пълномащабна търговска война, която ще сложи край на надеждите за по-добри отношения с Вашингтон.  Виктор Турмаков", "date": "2017.08.03", "title": "„Роснефт“: Санкциите на САЩ ще дадат обратен ефект – ще наранят американския енергиен отрасъл"}
{"url": "http://www.focus-news.net/news/2017/08/03/2422197/tashkena-kolcheva-advokat-deloto-sreshtu-ivan-evstatiev-ne-mozhe-da-prodalzhi-na-po-gorna-instantsiya-kam-prisadata-mu-vse-oshte-nyama-motivi.html", "text": "Три месеца след произнасянето на присъдата срещу Иван Евстатиев все още няма мотиви към нея, каза за Радио „Фокус“ – Пазарджик адвокат Ташкена Колчева. Тя обясни, че е обжалвала присъдата от 6 години затвор за бившия кмет на Стрелча, който бе обвинен за изнасилване на 16-годишно момиче. „Подала съм още на 3 май жалба, която е бланкетна. Делото не може да продължи на по-горна инстанция без мотиви към присъдата. Освен това не мога и да обжалвам мярката за неотклонение“, обясни Колчева. \r\nАдвокатът е подала и жалба срещу бездействието на съдията в Районен съд – Пловдив, тъй като максималният срок за постановяването на мотивите към присъдата е 30-дневен след нейното произнасяне. „Жалбата е до председателя на Окръжен съд – Пловдив и Инспектората на Висшия съдебен съвет. Ако не бъдат предприети необходимите мерки, няма да се поколебая да сезирам и всички европейски институции, защото това е отказ от правосъдие и грубо нарушаване на правата на подсъдимия, тъй като на практика не ни се дава възможност да обжалваме присъдата по законовия ред“, каза още Ташкена Колчева.\r\nВаня НИКОЛОВА", "date": "2017.08.03", "title": "Ташкена Колчева, адвокат: Делото срещу Иван Евстатиев не може да продължи на по-горна инстанция – към присъдата му все още няма мотиви"}
{"url": "http://www.focus-news.net/news/2017/08/03/2422202/dha-turskata-armiya-ima-novi-komandvashti-vidovete-vaorazheni-sili.html", "text": "Президентът Реджеп Тайип Ердоган одобри решенията на Висшия военен съвет (ВВС) от 2 август за кадрови промени във висшия ешелон на турските въоръжени сили, предаде информационната агенция Догу хабер ажансъ (ДХА). \r\nСъгласно тях, командващ на сухопътните войски става досегашният командващ на жандармерията армейски генерал Яшар Гюлер; на ВМС – досегашният началник-щаб на ВМС корпусен адмирал Аднан Йозбал; на ВВС – досегашният командващ на бойната авиация армейски генерал Хасан Кючюкакюз. \r\nПо традиция на редовните заседания на ВВС се разглежда служебното положение на действащите генерали/адмирали и полковници в турските въоръжени сили. На някои от тях се присвоява по-високо военно звание и се назначават на по-високи длъжности; на други се удължава срокът за престой в звание и длъжност; а трети преминават в резерва поради навършени години за пенсиониране или несъответствие на сроковете за престой в звание и длъжност. Конкретно на вчерашното заседание на ВВС на 6 генерали/адмирали е присвоено по-високо военно звание; на 61 полковници е присвоено първо генералско/адмиралско звание; на 8 генерали е удължен срокът за престой в звание с една година, а на 168 полковници е удължен срокът за престой в звание с две години. Кадровите промени в турската армия влизат в сила от 30 август, посочва още ДХА. Георги Димов", "date": "2017.08.03", "title": "ДХА: Турската армия има нови командващи видовете въоръжени сили"}
{"url": "http://www.focus-news.net/news/2017/08/03/2422203/kyustendil-komisiya-ot-obshtina-dupnitsa-e-izvarshila-proverka-za-sastoyanieto-na-zhilishtna-sgrada-ot-koyato-e-padnalo-parche-mazilka-varhu-kola.html", "text": "Комисия от Община Дупница е извършила проверка за състоянието на жилищна сграда, от която е паднало парче мазилка върху кола. Това съобщи за Радио „Фокус” – Кюстендил Христо Апостолов, експерт към Община Дупница. Жилищната сграда се намира на улица „Николаевска” в града, а инспекцията е извършена тази сутрин. В нея са участвали експерти от Дирекция „Устройство на територията”. Съставен е констативен протокол, предписанието е за предприемане на незабавни мерки по премахване на компрометираните участъци от сградата, както и изграждането на отводнителен канал на изтичащата от климатиците вода, която разрушава козирката и създава предпоставки за отчупване на парчета. На място ще бъдат поставени обозначителни ленти, забраняващи преминаването.\r\nВенцеслав ИЛЧЕВ", "date": "2017.08.03", "title": "Кюстендил: Комисия от Община Дупница е извършила проверка за състоянието на жилищна сграда, от която е паднало парче мазилка върху кола"}
{"url": "http://www.focus-news.net/news/2017/08/03/2422204/smolyan-avtobus-s-patnitsi-e-blasnal-sarna-na-patya-mezhdu-grada-i-s-stoykite.html", "text": "На 2 август 2017 г около 08:40 ч. на пътя град Смолян - село Стойките/ автобус за обществен превоз на Смолянска фирма, управляван от 35-годишен мъж от Смолян, блъска внезапно изскочила сърна и в следствие на рязкото спиране е пострадала пътуващата в автобуса 73-годишна жена от Смолян. Това събщиха от ОДМВР-Смолян. Убити няма, леко е ранена пътничката с хематом на дясното око. На същата е оказана медицинска помощ и е закарана в МБАЛ за преглед като по късно е освободена за домашно лечение.", "date": "2017.08.03", "title": "Смолян: Автобус с пътници е блъснал сърна на пътя между града и с. Стойките"}
{"url": "http://www.focus-news.net/news/2017/08/03/2422205/zhan-klod-yunker-pregovorite-na-es-s-turtsiya-ne-tryabva-da-badat-prekasvani.html", "text": "Председателят на Европейската комисия Жан-Клод Юнкер заяви, че преговорите за присъединяването на Турция към ЕС не трябва да бъдат прекратявани, „поне не и на хартия“ , предаде Politico.\r\n„Турция е наш съсед, не можем да я оставим просто така. Не съм за прекратяването на преговорите за присъединяване на Турция, каквото е искането от Европейския парламент“, заяви Юнкер. \r\n„Но е факт, че Турция се отдалечава от самоналоженото си задължение да стане член на ЕС с всяка изминала минута. Не ЕС се присъединява към Турция, а Турция се присъединява към Съюза“, добави той.  Виктор Турмаков", "date": "2017.08.03", "title": "Жан-Клод Юнкер: Преговорите на ЕС с Турция не трябва да бъдат прекъсвани"}
{"url": "http://www.focus-news.net/news/2017/08/03/2422208/ria-novosti-broyat-na-slepite-po-sveta-mozhe-da-se-uvelichi-troyno-do-2050-godina.html", "text": "Според статия, публикувана в медицинското издание „Lancet Global Health“ броят на слепите хора по света може да се утрои до 2050 г., предаде  РИА Новости.\r\nСпоред учените, до 2050 година броят на слепите може да се увеличи от 36 млн. на 115 млн. души. Причина за това е застаряването на населението. „През 2015 г. в света от 7,33 млрд. души 36 милиона са слепи. Ръстът и изменението на възрастовата структура на населението на света води до значително увеличаване на броя хора със слепота или нарушено зрение. Например през 2020 г. броят на слепите може да се увеличи до 38,5 млн. души, а до 2050 г. да достигне до 115 милиона“, пише в доклада. \r\nНай-много слепи и хора с нарушено зрение ще се наблюдават в страните от Южна Азия, както и в Субсахарска Африка.  Виктор Турмаков", "date": "2017.08.03", "title": "РИА Новости: Броят на слепите по света може да се увеличи тройно  до 2050 година"}
{"url": "http://www.focus-news.net/news/2017/08/03/2422207/kyustendil-normalizirano-e-dvizhenieto-na-avtomagistrala-struma-v-posoka-sofiya-pri-km-83-v-rayona-na-tunel-kocherinovo.html", "text": "Нормализирано е движението на автомагистрала \"Струма\" в посока София при км 83, в района на тунел \"Кочериново\". Това съобщиха от пресцентъра на Агенция \"Пътна инфраструктура\" (АПИ). Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища", "date": "2017.08.03", "title": "Кюстендил: Нормализирано е движението на автомагистрала \"Струма\" в посока София при км 83, в района на тунел \"Кочериново"}
{"url": "http://www.focus-news.net/news/2017/08/03/2422200/glaven-komisar-mladen-marinov-osven-pistoleta-simeon-stoev-e-otkradnal-i-tsigarite-na-samoubiliya-se-biznesmen-v-park-lauta.html", "text": "Случаят с намерения мъртъв в парк „Лаута“ в Пловдив бизнесмен е разкрит, не остават никакви съмнения. Това каза на пресконференция в Пловдив главният секретар на МВР главен комисар Младен Маринов, предаде репортер на Радио „Фокус“ - Пловдив. Забавянето на разследването е дошло от необходимостта да има доказани факти по съответния процесуален ред. „Към момента имаме изготвени достатъчно експертизи, извършени са всички процесуално следствени действия и има конкретна информация по случая“, уточни Маринов. \r\n„Можем категорично да заявим, че към този момент самоубийството е единствената версия”, заяви заместник окръжният прокурор на Пловдив Галин Гавраилов. Той уточни, че в близост до трупа на Данаил Божилов, на около метър, е намерена единствената гилза от законно притежавания от него пистолет. Заключенията от балистичните експертизи доказват, че има съвпадение на калибрите, тоест че гилзата произхожда от пистолета на починалия. В трупа на Божилов е открито предсмъртно писмо, свързано с определени притеснения и намеренията му да сложи край на живота си. Доказано с графологична експертиза е и това, че почеркът в писмото е на убития. \r\nВ хода на разследването са разпитани кръг от лица, които първи са открили трупа. Установено е чрез свидетели, че лице от мъжки пол, на 74 години, се приближава до трупа и се навежда и взема нещо от земята. Предприети са били редица действия, които да установят местоположението на оръжието на починалия. Вчера жилището на мъжа, който е бивш военен от Гранични войски, е било претърсено. В него е бил намерен пистолетът на самоубилия се Данаил Божилов. „До момента бившият военен Симеон Стоев ни заблуждаваше, че не е взел пистолета”, каза главният секретар Младен Маринов. След това той е признал дори това, че е взел и цигарите на самоубилия се в парка бизнесмен. Според прокуратурата става дума за вещомания, т.е. склонност да се трупат стари вещи. Пистолетът е бил скрит.\r\nЦветана ТОНЧЕВА", "date": "2017.08.03", "title": "Главен комисар Младен Маринов: Освен пистолета Симеон Стоев е откраднал и цигарите на самоубилия се бизнесмен в парк „Лаута“"}
{"url": "http://www.focus-news.net/news/2017/08/03/2422209/blagoevgrad-30-rabotni-mesta-sa-odobreni-za-obshtina-petrich-po-proekt-nova-vazmozhnost-za-mladezhka-zaetost.html", "text": "30 работни места са одобрени за Община Петрич по проект „Нова възможност за младежка заетост”. Това съобщиха от пресцентъра на Община Петрич. От общия брой одобрени работни места 10 са за позиция технически сътрудник в администрацията, а 20 са за длъжността общ работник.  \r\nПраво да кандидатстват имат младежи до 29 годишна възраст, да не се обучават към този момент , да не работят, да не са регистрирани като земеделски производители. Младежите, които отговарят на тези условия могат да кандидатстват в Общинска администрация Петрич от 7 август 2017 г. до 18 август 2017 г. Необходимо е подаването на молба и CV.                                                                                                Това е поредният проект, който Община Петрич защитава и реализира насочен към намаляване на младежката безработица и даване на едно добро начало за реализация на младите хора на пазара на труда.", "date": "2017.08.03", "title": "Благоевград: 30 работни места са одобрени за Община Петрич по проект „Нова възможност за младежка заетост”"}
{"url": "http://www.focus-news.net/news/2017/08/03/2422210/makfaks-makedoniya-pozharat-v-makedonski-brod-se-razshiryava.html", "text": "Пожарът, който дълго време е активен в района на Македонски брод вчера в следобедните часове се е разпространил на територията на Община Гостивар, в района на селата Корито и Желязна река. Пожарът е на непристъпен за превозни средства, което затруднява неговото гасене, информира Центърът за управление на кризи, цитиран от македонската медия \"Макфакс\".\r\nВ пожара бушува на места, обрасли със суха трева, смърч, както и смесена гора. При село Страяне той е локализиран, а от другата страна е все още активен. В района на село Корито горят сухи треви и пасища, но състоянието там не е опасно.\r\nСпоред постъпилите информация до 8 часа тази сутрин пожарът в района на село Требовле все още е активен, но засега няма опасност за самото селото. \r\nВ района ва Тетово пожарът, който е активен в село Здуне има тенденция за разширяване в района на село Гургурница.\r\nПожарът в района между селата Девич и Грешница е активен, но в момента няма опасност в населено място. Виктор Турмаков", "date": "2017.08.03", "title": "\"Макфакс\" (Македония): Пожарът в Македонски Брод се разширява"}
{"url": "http://www.focus-news.net/news/2017/08/03/2422201/meta-makedoniya-vmro-dpmne-iziskva-ot-sdsm-da-se-ottegli-ot-dogovora-s-balgariya.html", "text": "Македонската опозиционна партия ВМРО-ДПМНЕ съобщи, че се застъпва за приятелски и добросъседски отношения с България, която е приятелска страна и за приятелство между македонския и българския народ, но споразумението, което министър-председателят Зоран Заев подписа не зачита интересите на македонския народ и на Македония, сочи македонската медия \"Мета\".\r\n\"Докато в България се чества подписването, в Македония има недоволство и чувство на загуба, нещо, което е видимо и на тържествата на националния празник Илинден на Мечкин камък и в Пелинце, където имаше катастрофална, почти несъществуваща посещаемост на народа на тези събития\", сочи ВМРО-ДПМНЕ, определящо като единствен виновник за това Зоран Заев и неговото правителство. \"Ако се бе погрижило и ако имаше капацитет, желание и воля за работа, СДСМ можеше да постигне по-добър договор, който да е истински израз на приятелство и сътрудничество и с който нямаше да има чувство за победител и победен \", пише в изявление на опозиционната партия.\r\nОт ВМРО-ДПМНЕ изискват от управляващата партия СДСМ да се оттегли от Договора. Виктор Турмаков", "date": "2017.08.03", "title": "\"Мета\" (Македония): ВМРО-ДПМНЕ изисква от СДСМ да се оттегли от договора с България"}
{"url": "http://www.focus-news.net/news/2017/08/03/2422211/yuzdp-blagoevgrad-prodalzhava-rabota-po-otstranyavane-na-darveta-i-hrasti-v-3-metrovata-ivitsa-ot-granichnata-brazda-s-makedoniya.html", "text": "Екипи на Югозападното държавно предприятие продължават интензивната работа по отстраняване на дървета и храсти в 3-метровата ивица от граничната бразда с Република Македония. Това съобщиха от пресцентъра на предприятието. До момента са почистени 50 километра от предвидения за тази година участък с обща дължина 73,4 километра. Той обхваща землището на село Горна Брезница, Община Кресна, до връх Тумба в Беласица планина, землището на село Габрене.\r\nПовече от 240 служители от териториалните поделения на ЮЗДП в област Благоевград са ангажирани с отстраняване на самозалесили се дървета и храсти. Предстои почистването на най-трудния и тежък участък по склоновете на планините Огражден и Беласица до крайната точка – връх Тумба, където се събират границите на България, Гърция и Република Македония. Цялостната дейност се очаква да приключи до средата на септември. През миналата година със съдействието на горски служители на ЮЗДП бяха почистени общо 79 километра по българо-гръцката и българо-македонската граница.", "date": "2017.08.03", "title": "ЮЗДП – Благоевград: Продължава работа по отстраняване на дървета и храсти в 3-метровата ивица от граничната бразда с Македония"}
{"url": "http://www.focus-news.net/news/2017/08/03/2422206/plovdiv-bivshiyat-voenen-otkradnal-orazhieto-ot-samoubiliya-se-v-park-lauta-e-zadarzhan-za-72-chasa.html", "text": "Бившият военен, откраднал оръжието от самоубилия се в парк „Лаута” в Пловдив, е задържан за 72 часа. Това съобщи на брифинг в Пловдив зам.-окръжният прокурор на Пловдив Галина Андреева, предаде репортер на Радио „Фокус“-Пловдив. Прокуратурата е повдигнала обвинение на 74–годишния Симеон Стоев за незаконно държане на оръжия. „В дома му е бил намерен и втори незаконен пистолет”, каза Андреева. \r\nПредставители на Прокуратурата посочиха, че мъжът е бивш граничар, като преди време е било отнето разрешителното му за притежаване на оръжие, заради отпадане на необходимостта от самоохрана. „Стоев не е клошар, но може да се нарече вещоман, трупал е стари вещи в дома си”, каза прокурор Галин Гавраилов. Симеон Стоев е живеел с дъщеря си. Мъжът дълго е отричал да е взел оръжието, но след резултатите от експертизите и натривките по ръцете му, той е признал дори това, че е откраднал и цигарите на починалия. Тепърва експертизи ще изясняват какво е психическото състояние на Стоев в досъдебното производство, образувано срещу него. Засега няма данни той да има психични проблеми.\r\nЦветана ТОНЧЕВА", "date": "2017.08.03", "title": "Пловдив: Бившият военен, откраднал оръжието от самоубилия се в парк „Лаута”, е задържан за 72 часа"}
{"url": "http://www.focus-news.net/news/2017/08/03/2422213/dha-lettsi-ot-grazhdanskata-aviatsiya-se-vrashtat-v-turskite-vvs-pravyat-gi-generali.html", "text": "Двама пилоти, завърнали се от гражданската авиация в турските ВВС, са произведени в генерали с последните решения от заседанието на Висшия военен съвет на 2 август, предаде информационната агенция Догу хабер ажансъ (ДХА).\r\n Става въпрос за щабен полковник Яшар Кадъоглу и щабен полковник Фидан Юксек. През 2015 година те не са получили генералско звание защото „водили борба” с т.нар. „Терористична организация на гюленистите/Паралелна държавна структура” (ФЕТО/ПДС), били „очернени” и принудени да напуснат армията.\r\nСлед пуча от 15 юли м.г. и  извършеното „прочистване” в турската армия, Министерството на националната отбрана отправи призив към пилотите от гражданската авиация да се завърнат във ВВС за да запълнят недостига на квалифицирани кадри, особено на пилоти. На този призив на първия етап са се отзовали 12 пилоти, включително и новопроизведените генерали, който отново слагат пагоните през ноември м.г.\r\nДруг интересен случай на новопроизведен генерал пак във ВВС е щабен полковник Огуз Окуюджу. Преди време срещу него е повдигнато обвинение по т. нар. „Съдебно дело за шпионаж” и е арестуван. Впоследствие е оправдан, връща се в армията и е първият новопроизведен турски генерал на 2 август. По време на съдебното дело е имал военно звание щабен подполковник, посочва още ДХА. Георги Димов", "date": "2017.08.03", "title": "ДХА: Летци от гражданската авиация се връщат в турските ВВС – правят ги генерали"}
{"url": "http://www.focus-news.net/news/2017/08/03/2422212/ekathimerirni-zhan-klod-yunker-zayavi-che-se-e-boril-zdravo-za-da-predotvrati-vazmozhen-grekzit.html", "text": "Председателят на Европейската комисия Жан-Клод Юнкер заяви, че се е „борил здраво“ през 2015 г., за да предотврати излизането на Гърция от Еврозоната и от ЕС поради страх, че това е можело да провали еврото, пише  Ekathimerirni.\r\n„Ако Комисията не бе направила така, че Гърция да не бъде изгонена от еврозоната през 2015 г., балансът щеше да е по-лош“, заяви Юнкер. „Тогава се борих здраво за стабилността на Еврогрупата, особено за Гърция срещу желанията на германския финансов министър Волфганг Шойбле. Ако не бях направил така, Еврозоната щеше да се разпадне“, добави той.  Виктор Турмаков", "date": "2017.08.03", "title": "Ekathimerirni: Жан-Клод Юнкер заяви, че се е „борил здраво“, за да предотврати възможен Грекзит"}
{"url": "http://www.focus-news.net/news/2017/08/03/2422220/plovdiv-dve-zheni-ot-grada-na-84-i-75-godini-sa-stanali-zhertva-na-telefonni-izmami-za-4-800-i-2-000-leva.html", "text": "Две жени от Пловдив са били измамени по телефона вчера. Това съобщиха от пресцентъра на ОДМВР-Пловдив. Според предварителната информация, на потърпевшите, на 84 и 75 години, бил приложен един и същ сценарий - “искане на пари за съдействие на полицията”. Това съобщиха от пресцентъра на ОДМВР-Пловдив. Около 13 часа по-възрастната пенсионерка хвърлила през терасата си пакет с 4 800 лева, а час по-рано по същия начин нейната съгражданка се разделила с 2000 лева. Сигналите са получени в Четвърто и Второ районни управления. Образувани са досъдебни производства.", "date": "2017.08.03", "title": "Пловдив: Две жени от града на 84 и 75 години са станали жертва на телефонни измами за 4 800 и 2 000 лева"}
{"url": "http://www.focus-news.net/news/2017/08/03/2422217/dha-v-turtsiya-arestuvaha-novi-dvama-zhurnalisti-tozi-pat-za-publikuvane-na-zasekreteni-pokazaniya-v-prokuraturata.html", "text": "Главната републиканска прокуратура в Газиантеп (Югоизточна Турция) повдигна обвинения срещу четирима журналисти, от които двама вече са арестувани, предаде информационната агенция Догу хабер ажансъ (ДХА).\r\n  Провинението им е, че са публикували в някои местни вестници и интернет сайтове прокурорски показания (всъщност – самопризнания) на бизнесмен (собственик на строителна фирма) за връзките му с т.нар. „Терористична организация на гюленистите/Паралелна държавна структура” (ФЕТО/ПДС).\r\nВчера сутринта са извършени обиски в жилищата и работните помещения на местните журналисти Метин Айбей и   Мурат Гюреш и на работещия в интернет издание Фуркан Гьокшен, след което и тримата са задържани. Заповед за задържане има и за Кадир Аккурт, но той е бил извън града и е задържан при завръщането му късно снощи. \r\nСлед разпитите в прокуратурата трима от задържаните са изправени пред съда; двама са арестувани, третият е пуснат на свобода с мярка за неотклонение „подписка”. Продължава разпитът на четвъртия задържан журналист. От прокуратурата уточняват, че става въпрос за показания в обем от 5 страници, засекретени заедно с делото със съдебно решение, посочва още ДХА. Георги Димов", "date": "2017.08.03", "title": "ДХА: В Турция арестуваха нови двама журналисти, този път за публикуване на засекретени показания в прокуратурата"}
{"url": "http://www.focus-news.net/news/2017/08/03/2422215/plovdiv-229-grama-marihuana-i-16-nasazhdeniya-ot-roda-na-konopa-sa-izzeti-ot-37-godishen-mazh-ot-asenovgrad.html", "text": "Мъж от Асеновград е в ареста заради наркотици. Във вторник служителите на реда спрели за проверка лек автомобил “Опел” с 37-годишен криминално проявен водач. Това съобщиха от пресцентъра на ОДМВР-Пловдив. Справка в полицейските регистри показала, че мъжът е седнал зад волана с отнета шофьорска книжка в рамките на едногодишно административно наказание. Допълнително с драг чек било установено, че е под въздействието на наркотични вещества. При последвало претърсване в колата, на адреса му в града и ползван от него имот в село Новаково разследващите открили и иззели над 229 грама марихуана, 16 насаждения от рода на конопа, мелничка и две електронни везни. Извършителят е отведен за срок до 24 часа в полицията. След доклад на случая в районната прокуратура, задържането му било удължено до 72 часа. Работата по случая продължава.", "date": "2017.08.03", "title": "Пловдив: 229 грама марихуана и 16 насаждения от рода на конопа са иззети от 37-годишен мъж от Асеновград"}
{"url": "http://www.focus-news.net/news/2017/08/03/2422216/panam-post-ispaniya-obmislya-sanktsii-sreshtu-venetsuela-vklyuchitelno-i-otmyana-na-vizi.html", "text": "Испанският министър-председател Мариано Рахой обмисля санкции срещу официални лица във Венецуела, подобни на тези, наложени от САЩ на Каракас миналия месец, предаде PanAm Post.\r\nРахой заяви, че ще свика среща, на която ще се обсъдят методите за упражняване на натиск върху правителството на Венецуела, като един от възможните е отменянето на визите за венецуелските официални лица и дипломати в страната. \r\n„Това е въпрос, който ни интересува като подкрепящи дипломацията. Но ние сме особено загрижени като испанци, заради това, което Венецуела означава за нас. Няма да ги оставим така. XXI век не е време, в което да оставил някого да се завърне в тиранията на миналото”, посочи испанският министър-председател.  Виктор Турмаков", "date": "2017.08.03", "title": "PanAm Post: Испания обмисля санкции срещу Венецуела, включително и отмяна на визи"}
{"url": "http://www.focus-news.net/news/2017/08/03/2422218/zhan-klod-yunker-ako-na-zapadnite-balkani-bade-otneta-evropeyskata-perspektiva-shte-se-varnem-v-90-te-godini-na-hh-vek.html", "text": "Председателят на Европейската комисия Жан-Клод Юнкер заяви, че, ако ЕС бе фрагментиран, то „Западните Балкани щяха да загубят европейската си перспектива“, предаде Politico.\r\n„Не подкрепям идеята Западните Балкани да се присъединят в скоро време в ЕС“, заяви Юнкер. „Но, ако им отнемете европейската перспектива, то ние отново ще преминем това, през което преминахме през 90-те години на ХХ век“, добави той.\r\n„В това отношение стабилността на структурите на ЕС е условие за това Балканите отново да не бъдат във война. Надявам се, че това се разбира“, посочи Юнкер.  Виктор Турмаков", "date": "2017.08.03", "title": "Жан-Клод Юнкер: Ако на Западните Балкани бъде отнета европейската перспектива , ще се върнем в 90-те години на ХХ век"}
{"url": "http://www.focus-news.net/news/2017/08/03/2422222/plovdiv-otkriha-tyaloto-na-51-godishen-bivsh-politsay-sled-ednosedmichno-izdirvane-v-rodopite.html", "text": "Откриха тялото на 51-годишен бивш полицай след едноседмично издирване в Родопите. Това съобщиха за Радио „Фокус“ – Пловдив от Областната дирекция на МВР. Към 10:30 часа днес в полицията е постъпила информация, че издирваният мъж – Димитър Даскалов от село Първенец, е открит мъртъв. Причините за смъртта са в процес на изясняване. Според първоначалната информация няма данни за насилие, вследствие на което да е настъпила смъртта. Бившият полицай Димитър Даскалов е намерен близо до мястото, където е трябвало да се срещне с близките си, преди да бъде обявен за издирване.\r\nНа 27 юли той е тръгнал в посока на селата Ситово и Лилково, където следите му се губят. Издирването на пенсионирания полицай продължи една седмица, като в него се включиха полицейски и горски служители, ловци, много доброволци и негови близки.\r\nОткритият мъртъв Димитър Даскалов е дългогодишен служител на Първо районно управление на „Полиция“ в Пловдив. Бил е младши полицейски инспектор и е отговарял именно за родопския участък, в който изчезна. Пенсионирал се преди около година и половина.\r\nТони МИХАЙЛОВ", "date": "2017.08.03", "title": "Пловдив: Откриха тялото на 51-годишен бивш полицай след едноседмично издирване в Родопите"}
{"url": "http://www.focus-news.net/news/2017/08/03/2422223/pregled-na-mezhdunarodnite-novini-do-13-chasa-agentsiya-fokus.html", "text": "Председателят на Европейската комисия Жан-Клод Юнкер заяви, че, ако ЕС бе фрагментиран, то „Западните Балкани щяха да загубят европейската си перспектива“.\r\n„Не подкрепям идеята Западните Балкани да се присъединят в скоро време в ЕС“, заяви Юнкер. „Но, ако им отнемете европейската перспектива, то ние отново ще преминем това, през което преминахме през 90-те години на ХХ век“, добави той.\r\n„В това отношение стабилността на структурите на ЕС е условие за това Балканите отново да не бъдат във война. Надявам се, че това се разбира“, посочи Юнкер.\r\n***. Парламентът на Франция прие закон, който да позволи на правителството да провежда бързи изменения в трудовото законодателство, което е първата част от реформите по време на президентството на Еманюел Макрон, целящи да се намали безработицата.\r\nСлед седмици дебати Сенатът гласува проектозакона, който ще позволи на правителството да направи по-гъвкави трудовите закони след преговори с профсъюзите и стопанските камари. Макрон иска да даде на работодателите повече сила при договарянето на условията с работниците на равнище компания, вместо да бъдат обвързвани от отраслови правила.\r\nС 3,5 млн. извън пазара на труда в страната, Макрон си е поставил за основна цел да намали безработицата, обещавайки да я намали от настоящите 9,4% до 7% през 2022 г.\r\n ***. Македонският министър-председател Зоран Заев заяви, че Македония е засилила сътрудничеството си със страните от региона и очаква да стане 30-тият член на НАТО.\r\nЗаев по време на обръщението си на срещата на високо равнище на страните-членки на Адриатическата харта, на която присъства и вицепрезидента на САЩ Майк Пенс подчерта, че членството на Черна гора в НАТО представлява насърчение, защото показва, че всички могат да се издигнат и да допринасят за колективни нужди, но и за нуждите и интересите на своите граждани.\r\n\"Очакваме Македония да стане 30-ят член на НАТО. Енергично работим за сътрудничество в региона, отваряме се към съседите. Вчера подписахме договора за добросъседство с България, засилваме сътрудничеството и с другите страни в региона\", подчерта Заев. Според него тези стъпки, които предприема новото правителство на Македония, трябва да допринесат за развитието на Македония и региона. Заев изрази надежда, че това ще насърчи и ускори процеса на интеграция на Македония в НАТО и ЕС. Той обяви, че Македония в бъдеще активно ще се включи в мисиите на НАТО и ще увеличи бюджета си за отбрана.\r\n\" Окуражени сме от оптимизма, вярата и подкрепата на нашите граждани, както и от подкрепата на САЩ. Това е силен мотив да оправдаем доверието и да осъществим очакванията. Това което днес ни показва вицепрезидентът на САЩ е, че Македония и страните от Западните Балкани имат верен партньор. Наясно сме, че регионът е стратегическа част за глобалната сигурност\", добави македонският министър-председател.\r\nЗаев заедно с черногорския си колега Душко Маркович е са домакини на срещата на високо равнище на страните членки на Адриатическата харта, председателствана от Република Македония.\r\nНа срещата участват и премиерите на Албания Еди Рама, на Хърватия Андрей Пленкович, на Черна гора Душко Маркович и на Босна и Херцеговина Денис Звиздич, както и на страните наблюдатели Сърбия, представяна от министър-председателя Анна Брнабич, на Косово с министър-председателя Хашим Тачи и на Словения с министър-председателя Миро Церар.\r\nВ състава на делегацията на Македония присъстваха министърът на отбраната Радмила Шекеринска , вицепремиерът, отговарящ за прилагането на Рамковото споразумение и политическа система Хазби Лика, министърът на външните работи Никола Димитров и депутатът Стево Пендаровски .\r\n***. Пожарът в близост до Требовле при Македонски Брод, все още е активен и в потушаването му се включват пожарникари, хеликоптери на армията на Македония, както и хеликоптер, пристигнал от България. Според последни данни пожарът се е приближил до село Лутоец, от което са евакуирани хора.От македонския Център за управление на кризи сочат, че българският хеликоптер ще остане, докато има нужда от него.\r\n\"Вчера на координационен съвет, на който присъстваха представители от Центъра, от Дирекцията за издирване и спасяване, от Инспекцията по горите, от Министерството на транспорта и съобщенията бе прието предложение да поискаме помощ от България, че единствено в нея, от всички съседните страни, няма пожари, след като по-рано решихме, че ни е необходима международна помощ. Правителството прие предложението на координационния съвет и тази сутрин пристигна един хеликоптер с екипаж \", заяви Надица Въчкова, говорител на Центъра за управление на кризи.\r\nОсвен пожара при Требовле , горящ от 14 дни, активен е и новият горски пожар между селата Девич и Грешница, горят сухи дървета по склоновете на Горна Якубица и Велес. От снощи се е разгорял и пожар в района на Скопие в селата в подножието на Караджица\r\n***. Директорът на „Роснефт“ Игор Сечин заяви, че новите санкции на САЩ, наложени срещу Русия, ще имат негативни последствия за САЩ и ще имат лош ефект върху големите американски енергийни компании.\r\n„Санкциите ще започнат да дават обратен ефект върху тези, които ги налагат“, посочи Сечин. „Правомощията на президента на САЩ са ограничен и понякога изглежда, че тези санкции се налагат срещу него, а не срещу нас“, добави той. Сечин добави, че в тази ситуация той вижда добри последици за „Роснефт“.\r\n„Що се отнася до негативните последици, бих казал, че американските санкции започват да работят срещу нашите американски партньори. Що се отнася до положителните , ще ги научите в следващите четири седмици“, добави той без да уточни.\r\nПо-рано президентът на САЩ Доналд Тръмп подписа новите санкции срещу Русия, действие, което Москва определи за пълномащабна търговска война, която ще сложи край на надеждите за по-добри отношения с Вашингтон.\r\n***. Правителството на Япония подаде оставка в пълния си състав, преди пренареждането в министерските постове, което осъществява премиерът Синдзо Абе. На изънредно заседание на правителството, всичките му членове подадоха съответстващото заявление, което бе прието от премиера.\r\nОчаква се в най-скоро време да бъде обявен новият състав на правителството.\r\nПодаването на оставка на правителството е процедура, която е необходима за да се направят промени на министерските постове. Правителството в оставка формално ще изпълнява задълженията си до втората половина на деня. Тогава се очаква да се формира новия кабинет, в който, по данни на японските медии, Абе планира да замени повече от половината министри, включително ръководителите на военното и външното министерства.***", "date": "2017.08.03", "title": "Преглед на международните новини до 13  часа /Агенция “Фокус”/"}
{"url": "http://www.focus-news.net/news/2017/08/03/2422214/zhan-klod-yunker-evropeyskata-komisiya-e-dalech-po-dobre-organizirana-ot-administratsiyata-na-donald-tramp.html", "text": "Председателят на Европейската комисия Жан-Клод Юнкер заяви, че е обяснил на президента на САЩ Доналд Тръмп, че той „трябва да престане да иска от другите да последват Великобритания“ (и да напуснат ЕС – бел. прев.)- Той също се присмя на американския президент за начина, по който управлява Белия дом, пише Politico.\r\n„Направо е зашеметяващо“, заяви Юнкер, коментирайки скорошните събития във Вашингтон, кулминирали с уволняването на Антъни Скарамучи от поста директор на комуникациите в Белия дом само 10 дни след встъпването му в длъжност.\r\n„Ние сме далеч по-добре организирани от администрацията на Тръмп. Така е, защото, ако има някакви вътрешни затруднения, те ще бъдат поправени след пряк разговор, вместо с уволнения“, посочи Юнкер и уточни, че в момента няма никой, който да му е дал причина да бъде уволняван.  Виктор Турмаков", "date": "2017.08.03", "title": "Жан Клод-Юнкер: Европейската комисия е далеч по-добре организирана от администрацията на Доналд Тръмп"}
{"url": "http://www.focus-news.net/news/2017/08/03/2422219/mika-zaykova-finansov-ekspert-564-ot-balgarite-ne-mogat-da-si-pozvolyat-lyatna-pochivka-sled-tyah-sa-rumantsite-koito-obache-pak-sa-po-shtastlivi.html", "text": "Според данните на Евростат 56,4% от българите не могат да си позволят почивка. Оказва се, че България не е най-последна в тази класация. Това каза в интервю за Агенция „Фокус“ финансовият експерт Мика Зайкова за почивките и бързите кредити пред лятото. „Има по-назад от нас и това са Румъния и Хърватия, при които 66% и 62% съответно не могат да си позволят почивка. Има обаче една особеност, българите се чувстват нещастни, докато румънците, които имат по-висок процент на невъзможност не се чувстват така и аз мисля, че това се дължи на факта, че те работят и в по-добри условия, разполагат с повече пари, но имат може би претенциите си към почивка с по-висок стандарт. Освен това много от тях идват в България, където им е евтино“, коментира Зайкова. По думите й така хем си почиват, хем не могат да почувстват липсата на пари. „Работата е там, че болшинството от българите използват лятната си почивка, за да могат да отидат на село или там, където имат земя, да съберат нещо, което са насадили и ще си направят зимнина. Българският народ е един от малкото европейски народи, ако не и единствен, които правят зимнина. Това е, защото нямат възможност да си купят, тъй като доходите им са ниски. За съжаление качеството на предлаганите неща, които са внос, не е същото, каквото е в Западна Европа и това вече е доказано. Нещата не са много добри, въпреки че ако погледнем тенденцията в развитие, този процент намалява“, допълни финансовият експерт. Според нея наистина през 2016 г. е имало оживление, което е дало възможност през 2017 г. леко да се побутне минималната работна заплата, която евентуално служи като катализатор на другите доходи, но това все още не е достатъчно, защото почивката е елемент от стандарта на живот. „А стандартът на живот в България едва през миналата година достигна нивото на този преди промените. Трябваше да чакаме 27 години, поради разрухата, която сами си създадохме чрез разбойническа приватизация, корупция. Хората да обеднеят и да има огромно неравенство. Не забравяйте, че в България трендът на неравенството се влошава. Ако през 2016 г. разликата между 20-те най-бедни към 20-те най-богати в страната, е била 6,1 пъти, то през 2017 г. тя вече е 7,1 пъти“, обясни тя и подчерта, че продължаваме да обедняваме, а по-малка част продължава да забогатява. „Така неравенството се увеличава. Това създава напрежение, усещане за липса на перспектива и лишава хората от възможността да почувстват щастие. Щастието е малко имагинерен елемент в живота на човека, но е важен – показва как човекът се усеща и какво очаква от бъдещето си. Това нещо е световна тенденция и продължаването на задълбочаването на неравенството води до високо напрежение между отделните слоеве на население“, каза още Мика Зайкова.\r\nЛюба АЛЕКСИЕВА", "date": "2017.08.03", "title": "Мика Зайкова, финансов експерт: 56,4% от българите не могат да си позволят лятна почивка, след тях са румънците, които обаче пък са по-щастливи"}
{"url": "http://www.focus-news.net/news/2017/08/03/2422221/api-vremenno-e-ogranicheno-dvizhenieto-v-dvete-posoki-po-pat-ii-73-shumen-karnobat-v-rayona-na-kamchiya-poradi-avariral-tezhkotovaren-avtomobil-i-razliv-na-gorivo.html", "text": "Временно е ограничено движението в двете посоки по път II-73 Шумен - Карнобат /\"Ришки\" проход/, в района на Камчия, поради аварирал тежкотоварен автомобил и разлив на гориво. Това съобщиха от пресцентъра на Агенция \"Пътна инфраструктура\" (АПИ). Необходимо е водачите да изчакват на място. Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.03", "title": "АПИ: Временно е ограничено движението в двете посоки по път II-73 Шумен - Карнобат, в района на Камчия, поради аварирал тежкотоварен автомобил и разлив на гориво"}
{"url": "http://www.focus-news.net/news/2017/08/03/2422231/sport-vladimir-klichko-se-otkazva-ot-boksa-kubrat-pulev-izliza-sreshtu-antani-dzhoshua.html", "text": "Бившият световен шампион в тежка категория Владимир Кличко сложи край на кариерата си, съобщи германското издание  „Билд“.  41-годишният украинец се отказа от бокса след 64 победи в 69 мача. Кличко нямаше загуба в официален мач в продължение на 11 години, докато през 2015 година не беше победен от Тайсън Фюри. Сега българинът Кубрат Пулев става следващ съперник на световния шампион Антъни Джошуа.\r\nКличко е олимпийски шампион от Аталанта през 1996 година, след което дебютира в професионалния бокс. Първата си титла Кличко завоюва срещу Крис Бърд през 2000 година, след което дълги години държеше титлите на 5 от 6-те боксови федерации, докато последната титла беше притежание на брат му Виталий. Венцислав Драгоманов", "date": "2017.08.03", "title": "Спорт: Владимир Кличко се отказва от бокса, Кубрат Пулев излиза срещу Антъни Джошуа"}
{"url": "http://www.focus-news.net/news/2017/08/03/2422224/5-tona-prekusor-za-proizvodstvo-na-heroin-e-zadarzhan-na-mitnicheski-punkt-kalotina.html", "text": "5 тона оцетен анхидрид - прекурсор за производство на хероин, са задържали митническите служители на митнически пункт \"Калотина\" (МП). Това е най-голямото количество задържано на граница през тази година, съобщиха от пресцентъра на Агенция \"Митници\". На 2 август 2017 г. вечерта, на МП Калотина, на трасе „Входящи товарни МПС\", пристига товарен автомобил с хърватска регистрация, управляван от гражданин на Босна и Херцеговина. По документи камионът превозва 32 палета соларни панели  от хърватска фирма за получател в Турция.\r\nТоварното превозно средство е селектирано за рентгенова проверка, при която митническите служители забелязват, че в каросерията има стока с необичайна плътност. При последвалата щателна проверка митническите служители установяват, че в товарното помещение на камиона, между соларните панели, се превозват и пет пластмасови контейнера. Петте съда са с вместимост 1000 литра всеки и са пълни с безцветна течност с остър мирис на оцет. Взети са проби за лабораторен анализ като предварителните данни показват, че намереното вещество е оцетен анхидрид с общо тегло 5000 литра. Образувано е досъдебно производство по описа на Митница Столична под надзора на Окръжна прокуратура (ОП)-София.\r\nОП-София ще повдигне обвинение на шофьора на товарния автомобил за контрабанда на прекурсор и ще постанови задържането му до 72 часа.\r\nОцетният анхидрид е вещество с невисока на легалния пазар собствена стойност (около 1700 лева на тон), което има приложение в индустрията и най-вече в кожарската промишленост, но също така е прекурсор за производство на хероин. От задържаните 5 тона оцетен анхидрид могат да бъдат произведени 2 тона хероин, остойностени по цени на съдопроизводството на над 180 млн. лева.\r\nТова е най-голямото количество оцетен анхидрид задържано от българските митници през тази година след като през април, също на МП Калотина, митническите служители са спрели три камиона, превозващи ябълки от Сърбия за Ирак. Между ябълките митническите служители са открили 178 туби с общо 3560 л оцетен анхидрид.\r\nОбщото количество на задържания от българските митнически власти оцетен анхидрид през 2017 г., включително последния случай, е 10 623 литра при пет случая. Опитите за трафик през България на прекурсора е нова тенденция след като повече от десет години такъв род контрабанда отсъстваше от българските граници.", "date": "2017.08.03", "title": "5 тона прекусор за производство на хероин е задържан на митнически пункт \"Калотина\""}
{"url": "http://www.focus-news.net/news/2017/08/03/2422225/afp-grazhdanin-na-yuzhna-afrika-be-osvoboden-ot-al-kayda-v-mali.html", "text": "Външният министър на ЮАР Майте Нкоана-Машабане обяви, че гражданин на страната, държан като заложник от „Ал Кайда“ в Мали от 2011 г. насам е бил освободен, предаде  AFP.\r\n„Нашият сънародник Стивън МакГаун бе освободен на 29 юли 2017 г.“, съобщи министър Нкоана Машабане пред репортери. МакГаун бе отвлечен в северния град на Мали Тимбукту през ноември 2015 г.  Виктор Турмаков", "date": "2017.08.03", "title": "AFP: Гражданин на Южна Африка бе освободен от „Ал Кайда“ в Мали"}
{"url": "http://www.focus-news.net/news/2017/08/03/2422232/mika-zaykova-finansov-ekspert-v-balgariya-nyama-sredna-klasa-rekordyori-sme-po-broya-na-raboteshti-bedni.html", "text": "В България имаме една особеност – почти нямаме средна класа. Имаме бедни и много богати хора. Това каза в интервю за Агенция „Фокус“ финансовият експерт Мика Зайкова за почивките и бързите кредити пред лятото. „Казвам го абсолютно категорично по простата причина, че 80% от хората получават доходи под средната работна заплата и то доста. Те нямат ония елементарни 566 лв., които колегите от КНСБ изчислиха, че са необходими на един човек, за да се издържа и да може да си плаща сметките. Много добре знаете, че 35%, според българската статистика и Евростат, от хората в България са в крайна бедност. Те имат доходи под прага на бедност“, коментира Зайкова. По думите й това са 70% от пенсионерите и т.нар. „работещи бедни“. „Ние сме рекордьори по броя на работещи бедни. Нищо, че г-н Бойко Борисов каза, че почти нямаме безработица. И какво от това, след като имаме 700 000 работещи бедни. Хора, които работейки 8 часа с труда си, не могат да покриват разходите си“, допълни тя. \r\nМика Зайкова добави, че четиричленно българско семейство според Института на КНСБ е необходимо да има доход 2287 лв. „Само че много български семейства имат такъв доход. Това означава двамата родители да имат доходи над средната работна заплата. Средната работна заплата обаче не е онзи точен показател, който показва доходите. Ако вземем най-елементарната сметка – вие взимате заплата от 600 лв., а моята да речем е 20 000 лв. Това ще рече, че средно ние получаваме над 10 000 лв. Вие обаче всъщност не получавате 10 000 лв., а аз взимам много над 10 000 лв.“, поясни Зайкова. Според нея средната работна заплата не е онзи фактор и не може да бъде показателна за темповете на доходите в България. „Трябва да се гледат групите с отделните доходи, а както ви казах, 80% от българите взимат под средната работна заплата – тоест под 650 лв.“, каза още Мика Зайкова.\r\nЛюба АЛЕКСИЕВА", "date": "2017.08.03", "title": "Мика Зайкова, финансов експерт: В България няма средна класа, рекордьори сме по броя на работещи бедни"}
{"url": "http://www.focus-news.net/news/2017/08/03/2422226/shumen-dva-punkta-za-otklonyavane-na-dvizhenieto-v-oblastta-se-obosobyavat-zaradi-intsidenta-s-avariral-tezhkotovaren-avtomobil-i-razliv-na-gorivo-v-rayona-na-kamchiya.html", "text": "Поради възникнал инцидент на територията на област Бургас /аварирал товарен автомобил/ и преустановяване на движението по пътя Шумен - Каронобат на територията на област Шумен ще бъдат обособени два пукнта за отклоняване на на движението край село Ивански и град Смядово, като превозните средства ще се отклоняват през село Ивански, Кълново и Янково за включване в пътя Провадия - Айтос. Това съобщиха от ОДМВР-Шумен. Водачите на МПС трябва да се движат с повишено внимание по пътя Шумен - Карнобат и спазват указанията на полицейските служители, регулиращи движението.", "date": "2017.08.03", "title": "Шумен: Два пункта за отклоняване на движението в областта се обособяват заради инцидента с аварирал тежкотоварен автомобил и разлив на гориво в района на Камчия"}
{"url": "http://www.focus-news.net/news/2017/08/03/2422228/dobrich-8-godishno-dete-e-otkradnalo-400-leva-ot-magazin-v-s-chestimensko.html", "text": "На 29 юли е получено съобщение за извършена кражба на сумата от 400 лева от търговски обект на територията на с. Честименско, област Добрич. Това съобщиха от ОДМВР-Добрич. Установен е извършителят на деянието, малолетния Д. С. (8 г.) от с. Бистра, област Силистра. Открадната сума пари е възстановена на тъжителя от родителите на детето.", "date": "2017.08.03", "title": "Добрич: 8-годишно дете е откраднало 400 лева от магазин в с. Честименско"}
{"url": "http://www.focus-news.net/news/2017/08/03/2422227/apa-za-denonoshtie-armeniya-e-narushila-primirieto-v-nagorni-karabah-obshto-141-pati.html", "text": "За денонощие въоръжените сили на Армения са нарушили режима на прекратяване на огъня в Нагорни Карабах общо 141 пъти, предава APA. \r\nТова беше съобщено във четвъртък от Министерството на отбраната на Азербайджан.  Виктор Турмаков", "date": "2017.08.03", "title": "APA: За денонощие Армения е нарушила примирието в Нагорни Карабах общо 141 пъти"}
{"url": "http://www.focus-news.net/news/2017/08/03/2422230/blagoevgrad-okolo-50-politsai-izlyazoha-na-protest-pred-oblastna-direktsiya-na-mvr.html", "text": "Около 50 полицаи излязоха на протест пред Областна дирекция на МВР – Благоевград, предаде репортер на Радио „Фокус“ – Пирин. В рамките на 1 час (от 12.00 до 13.00 ч.) служителите на реда останаха на тротоара пред сградата на Областната дирекция. Служителите протестираха мирно, без да пречат на движението по главната пътна артерия в областния център.\r\nПолицаите предприемат протестни действия, като настояват за увеличение на заплатите, нов закон за МВР, реформа в сектор „Сигурност“ и възобновяване на социалния диалог във ведомството. В момента началната заплата на един полицай е 420 лв, а основната – 660 лв. Увеличение на трудовите възнаграждения в системата не е имало от 2008 година.\r\nНатали СТЕФАНОВА", "date": "2017.08.03", "title": "Благоевград: Около 50 полицаи излязоха на протест пред Областна дирекция на МВР"}
{"url": "http://www.focus-news.net/news/2017/08/03/2422233/burgas-opredelen-e-obhoden-marshrut-po-patya-kamchiya-saedinenie-vedrovo-prilep-zaradi-avariraliya-tovaren-kamion-i-razliva-na-gorivo-v-rayona-na-kamchiya.html", "text": "Ограничено е движението по път II-73 Прилеп - разклона за с. Камчия /\"Ришки\" проход/ поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\" (АПИ). От АПИ препоръчват шофьорите да се движат с повишено внимание по обходен маршрут Камчия - Съединение - Ведрово - Прилеп.", "date": "2017.08.03", "title": "Бургас: Определен е обходен маршрут по пътя Камчия - Съединение - Ведрово - Прилеп, заради авариралия товарен камион и разлива на гориво в района на Камчия"}
{"url": "http://www.focus-news.net/news/2017/08/03/2422237/gabrovo-84-godishna-zhena-ot-tryavna-e-stanala-zhertva-na-telefonna-izmama-sas-sumata-ot-4-200-lv.html", "text": "84-годишна жена от Трявна е станала жертва на телефонна измама със сумата от 4 200 лв. Това съобщиха от пресцентъра на МВР. Вчера потърпевшата сигнализирала органите на реда, че е станала жертва на измама, при която ѝ била причинена имотна вреда в размер на 4 200 лева. Тя е била подведена по сценария „оказване на съдействие на полицейски служители при провеждането на акция по задържане на измамници“. Образувано е досъдебно производство. Работата на разследващите органи по случая продължава.", "date": "2017.08.03", "title": "Габрово: 84-годишна жена от Трявна е станала жертва на телефонна измама със сумата от 4 200 лв."}
{"url": "http://www.focus-news.net/news/2017/08/03/2422239/sliven-zapochva-pochistvaneto-na-rekite-selishka-i-novoselska.html", "text": "Почистването на река Асеновска в Сливен се извърши по-рано от предвидения срок, оформен е добър речен профил. Това съобщи пред Радио „Фокус“ – Сливен инж. Снежана Кънева,  началник отдел „Сигурност и управление при кризи“ в Община Сливен. Констатацията е на  Междуведомствената комисия с представители на Басейнова дирекция „Източнобеломорски район” – Пловдив, РД „Пожарна безопасност и защита на населението”, Община Сливен и „Напоителни системи” – клон Средна Тунджа. Оформянето на речния профил и необходимите брегоукрепителни дейности по поречието на река Асеновска, в участъка след Дамарски мост по течението на реката, с договор бе възложено за изпълнение на „Напоителни системи“.\r\nИнж. Кънева обясни, че всички работи са изпълнени съгласно проектните решения от специалиста Хидротехническо строителство и предписанията на Басейнова дирекция - Пловдив.\r\nПланирано е оформяне на кюнето на другите две реки Селишка и Новоселска, които преминават през града.  Предстои възлагане за почистване на р. Селишка в три района: от Гимназията по текстил до Новоселски мост; от Новоселски мост – до моста на „Розова градина“; от бул. „Тракия”- до МБАЛ „Д-р „Иван Селимински”.", "date": "2017.08.03", "title": "Сливен: Започва почистването на реките Селишка и Новоселска"}
{"url": "http://www.focus-news.net/news/2017/08/03/2422236/varna-initsiativata-na-narodniya-predstavitel-ot-gerb-vladimir-valev-sport-sreshtu-agresiya-prodalzhava-s-trenirovki-na-plazha.html", "text": "Инициативата „Спорт срещу агресия”, която беше стартирана от народния представител от ГЕРБ Владимир Вълев, ще продължи с тренировки на плажа. Още тази събота всеки, който желае, може да подкрепи кампанията срещу насилието, като вземе участие в тренировка на отрито. Тя ще се състои на 5 август от 08.00 часа на плаж Рапонги във Варна. Това съобщиха от пресцентъра на ГЕРБ – Варна. Заедно с варненския депутат Владимир Вълев, който е трикратен европейски, трикратен световен шампион по кикбокс и носител на световната титла при професионалистите на WAKO PRO, тренировките ще проведат майсторът на спорта, вицесветовен шампион по муай тай и треньор Красимир Димов и двукратният световен шампион по муай тай от Тайланд Кристиян Георгиев.\r\nС амбицията да се подпомогне развитието на масовия спорт в България като начин за преодоляване на агресията сред младите хора през май Владимир Вълев предприе инициативата „Спорт срещу агресия” съвместно с организацията БИС (Благотворителност и спорт). Десетки млади хора  се събраха, за да спортуват за здраве, но и да покажат, че не са безразлични към случаите на насилие в обществото ни. В разгара на лятото кампанията ще продължи с тренировки на морския бряг, а през есента титулуваните състезатели планират да организират спортни събития и за ученици.", "date": "2017.08.03", "title": "Варна: Инициативата на народния представител от ГЕРБ Владимир Вълев „Спорт срещу агресия” продължава с тренировки на плажа"}
{"url": "http://www.focus-news.net/news/2017/08/03/2422240/galap-interneshanal-poveche-optimizam-za-ikonomikata-po-malko-za-politikata.html", "text": "Песимизмът продължава да преобладава, но и оптимизмът си пробива път. Видим оптимизъм за икономиката и не толкова видим - за политиката. Това е картината на масовите нагласи в края на политическия сезон, в навечерието на 100-те дни на новото правителство. \r\nИкономическите възприятия на българите като цяло остават по-скоро негативни, но се движат в положителна посока – вероятно заради обективни икономически процеси, но и заради усещането за политическа предвидимост. По-спокойният летен сезон също оказва влияние. Индексът на очакванията за материалното положение на българите е в една от най-високите си точки от няколко години насам, а масовите очаквания за безработица – в най-ниска точка. Опасенията за скок на цените на основните стоки са разсеяни. \r\nВ същото време възходящата тенденция на доверие във властта спира - след като няколко месеца имаше положителна инерция в популярността на правителството и парламента. Парламентът все пак остава със сравнително по-високи нива на доверие на фона на предишни години, макар по традиция недоверието да преобладава решително. Явно традиционният кредит на доверие за началото на всеки нов мандат вече отстъпва място на рутинната по-отрицателна картина на нагласите, а и скандалите от последните седмици оказват своето влияние. Масови възприятия за икономиката \r\nИндексът на очакванията за материалното положение е традиционен индикатор на „Галъп интернешънъл“, който се изчислява на базата на отговорите на въпроса „Какво очаквате да бъде материалното положение на Вашето семейство през следващите 12 месеца?“. Индексът заема стойности от +1 до -1. Негативизмът традиционно преобладава, затова и индексът е с минусови стойности. В последните месеци обаче негативизмът в известна степен се разсейва. \r\nВ последните години индексът е достигал една от най-високите си точки в зрялата фаза на първия мандат на Борисов (-0.21). Дъното на този индекс за последните години пък е в края на първия мандат на Борисов (-0.87). Амплитудите по онова време се дължат на по-голямата политическа динамика и по-ярките проблеми в онзи период. След края на първия мандат на Борисов и протестите последва успокояване, което достигна връх в лятото на 2013 г. със стойности на индекса от - 0.09, което е и рекорд в последните години. Това е по времето на мандата „Орешарски“. Нестабилността след падането на кабинета „Орешарски“ води и до по-ниски стойности на индекса, но с началото на втория мандат „Борисов“ идва и постепенно възстановяване, за да се стигне до днешната стойност от -0.12.\r\nВ началото на април имаше скок в очакванията за повишаване на цените на основните стоки – тогава се появи анонсът, че цените на комунални услуги ще се повишават. През летния сезон обаче има успокояване в това отношение. През лятото усещането на 62% от българите е, че цените ще нарастват в следващите 2-3 месеца. 23% смятат, че ще останат същите, а 2% - че ще намаляват. Само преди три месеца обаче 78% очакваха ръст в цените, а само 13% смятаха, че те ще се запазят на същите нива.  \r\nПо традиция (а и според пазарната логика) винаги се очаква по-скоро повишаване на цените. В данните личи и прякото влияние на политическия процес. Така например, в лятото на 2009 г. очакванията за ръст на цените отчетливо намаляват – това е свързано с натрупването на сериозни надежди при смяната на правителството „Станишев“ с първото правителство на Борисов. Късната фаза на тогавашния мандат на Борисов обаче е белязана от натрупване на негативни очаквания, които после отново се разсейват със смяната на властта и т.н. \r\nВъобще, смените във властта водят и до повишаване на позитивните оценки и очаквания – както по отношение на политиката, така и по отношение на икономиката, личните финанси и свързаните въпроси. Тези начални кредити на доверие постепенно се изчерпват в хода на мандата. \r\nМатериалните очаквания и оценки на българите се влияят от икономиката, но личи и ясно влияние на политическата динамика. Това се вижда и в цялостните очаквания за икономиката на страната. В края на мандатите обикновено се натрупват отрицателни оценки – например в края на мандата „Станишев“, в края на първия мандат на Борисов и т.н. \r\nСега негативните очаквания за икономиката на страната остават чувствителни, но като цяло негативизмът спада в последните години – от 47% преди две години до 28% сега очакват влошаване на общото икономическо положение на страната. 39% очакват положението да остане същото, а 15% - да се подобри. Сега сме в една от фазите на най-нисък песимизъм за икономиката в последното десетилетие. \r\nСпадат и очакванията за безработица. През юли 41% очакват тя да остане същата, 26% - да расте, а 11% да намалява. Тези 26% са най-ниската стойност на очаквания за безработица в последните няколко години. През 2010 г. този дял беше 77%, през 2011 г. – 58%, през 2015 г. – 43% и т.н. Доверие във властта \r\nВ сравнение с предходните месеци, където ясно личеше околоизборната положителна инерция, сега стойностите на доверие във властта влизат в нормално, т.е. по-негативно русло. Вероятно, множеството скандали, споходили управляващите през изминалите месеци, допринасят за по-лошите оценки. Въпреки всичко оценките за парламента остават в малко по-високи стойности в сравнение с предходните години. \r\nДоверието в парламента към юли е 24%, след като месец по-рано бе достигнало до 28%. Такива стойности за последно са регистрирани през 2010 г. Недоверието също е в по-ниски от обичайните стойности - в този месец е 67%, а в предишния бе дори 61%, след като в последните няколко години рядко е било под 70%. \r\nИдните месеци ще покажат дали не става дума единствено за конюнктурно повишаване на доверието. Наличието на ярка опозиция мобилизира и „лагера“ на привържениците на управляващите. Това е и едно от обстоятелствата, които правят възможно парламентът да отбелязва по-благоприятни стойности, дори и при наличието на постоянни скандали. \r\nДоверието в правителството е 32%, недоверието е 59%. Месец по-рано доверието бе по-високо. И тук традиционната за всяка власт положителна тенденция около изборите е изместена от нов етап, в който масовото мнение вече няма да оценява просто факта, че се е съставило правителство, а ще оценява как то се справя.", "date": "2017.08.03", "title": "„Галъп интернешънъл“: Повече оптимизъм за икономиката, по-малко - за политиката"}
{"url": "http://www.focus-news.net/news/2017/08/03/2422238/plovdiv-52-pozitsii-predlaga-za-uchenitsi-stazhantskata-programa-na-vmz-sopot-za-2017-godina.html", "text": "Общо 52 позиции предлага за ученици стажантската програма на ВМЗ - Сопот за 2017 година. Това съобщи за Радио „Фокус”-Пловдив Иванка Вълева, зам-директор „Човешки ресурси” в предприятието. „Учениците, които се включат в нея, ще имат възможност да получат практически опит и работа в реална производствена среда”, каза Вълева. \r\nНай-много места – 28, се предлагат за стажант – стругари и фрезисти. Местата са подходящи за ученици, обучаващи се в професия „машинен техник,“ „машинен оператор“, специалност „технология на машиностроенето”. Стажантите ще работят в Механичен завод и в Завод за инструментално производство и нестандартно оборудване на ВМЗ. Предлагат се места и за стажант-резбошлайфист, копиршлайфист, стажант-шлайфист на универсална машина, стажант-електромонтьор, стажант-монтьор на машини и оборудване, на компресори, на парни и водогрейни котли, паро- и водопроводни инсталации, съоръжения с повишена опасност и стажант-настройчик на ММ и пресови ММ. \r\n„Ние предлагаме на стажуващите да се запознаят напрактика с производството и управлението на предприятието, да придобият знания и умения в областта на машиностроене, да се обучават в работния процес с реален трудов договор, да натрупат реален трудов опит в рамките на стажа. През цялото време те се обучават от опитен работник или специалист /ментор/ от фирмата”, добави Вълева.\r\nЦветана ТОНЧЕВА", "date": "2017.08.03", "title": "Пловдив: 52 позиции предлага за ученици стажантската програма на ВМЗ - Сопот за 2017 година"}
{"url": "http://www.focus-news.net/news/2017/08/03/2422234/makedonskiyat-premier-zoran-zaev-se-nadyava-stranata-mu-da-stane-30-iya-chlen-na-nato-obzor.html", "text": "По време на срещата на американския вицепрезидент Майк Пенс с лидерите на страните от Адриатическата харта, проведена в Подгорица, македонският премиер Зоран Заев заяви, че се надява страната му да стане 30-ия член на НАТО. Според него това може да се постигне чрез интензивна работа със съседите и чрез разширяването на участието на македонската армия в мисиите на Алианса. \r\nАмериканският вицепрезидент Майк Пенс, който приключи европейската си обиколка в Подгорица, заяви, че \"бъдещето на Западните Балкани е на запад\".\r\nТемата за евроатлантическата интеграция на Македония е водеща за всички македонски медии.\r\nДържавната агенция \"Макфакс\" цитира думите на Заев, че \"Македония заслужава своята евроатлантическа интеграция и че новото правителство е влязло храбро в реформите и е готово да демонстрира отговорност към международната общност.\"\"Телевизия Нова\", \"Канал 5\", електронните издания \"Плюс Инфо\", \"Локално\", \"Свободна Европа\", агенция \"Мета\" и вестник \"Вечер\" извеждат в заглавие на репортажа си думите на Зоран Заев \"Очакваме Македония да стане 30 член на НАТО\".\r\nМакедонският \"Фокус\" съобщава, че според Заев Македония ще увеличи бюджета си за отбрана и участието си в мисиите на НАТО.\"Плюс Инфо\" и изданието \"Фактор\" пишат, че \"Македония ще тръгне с бързи крачки към НАТО\"\r\nСпоред \"Нова ТВ\" Заев е оптимист за евроатлантическото бъдеще на Македония и смята, че страната му ще се справи с изоставането, допуснато през последните години.\"Стандарт\" пише, че за правителството на Заев \"успехът му е мотивация\" за целия регион на Западните Балкани.\r\nМакедонските медии се обединяват около становището на правителството, че европейската интеграция е общото бъдеще за страните от Западните Балкани.\r\nВ македонската делегация на срещата в Подгорица са участвали вицепремиера и министър на отбраната Радмила Шекеринска, вицепремиера по прилагането на Рамковия договор Хазби Лика, министърът на външните работи Никола Димитров и депутата Стево Пендаровски.", "date": "2017.08.03", "title": "Македонският премиер Зоран Заев се надява страната му да стане 30-ия член на НАТО (ОБЗОР)"}
{"url": "http://www.focus-news.net/news/2017/08/03/2422235/dmitriy-peskov-otnosno-sanktsiite-na-sasht-sreshtu-rusiya-shte-zashtitavame-interesite-si.html", "text": "Прессекретарят на Кремъл Дмитрий Песков заяви, че Русия ще отстоява и защитава своите интереси. Той заяви това на фона на новите американски санкции срещу страната, предаде ТАСС.\r\n„Това, че Русия ще отстоява своите интереси, че ще ги защитава, не трябва да предизвиква съмнение“, заяви Песков.  Той добави, че всички страни трябва да се отнесат с разбиране към намерението на Иран да отстоява своите интереси в светлината на подписания от САЩ закон за нови ограничения по отношение на тази страна. \r\n„Като цяло смятаме санкционната политика за недалновидна, незаконна и безперспективна“, отбеляза Песков. „Всички страни, които се сблъскват с такова беззаконие, възнамеряват да и ще отстояват своите интереси. Това трябва да се възприема с разбиране“, добави той.  Виктор Турмаков", "date": "2017.08.03", "title": "Дмитрий Песков относно санкциите на САЩ срещу Русия: Ще защитаваме интересите си"}
{"url": "http://www.focus-news.net/news/2017/08/03/2422241/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица ще насочим вниманието си към крепостта „Воден”, намираща се на 3 км западно от Асеновград, над квартал „Горни Воден“. От началото на месец август археологическите разкопки там са подновени след прекъсване от няколко години. Проучванията се провеждат за четвърти път, като тази година акцентът е върху северната стена на крепостта. По време на първите теренни проучвания, осъществени в периода от 1978 до 1982 година, там са разкрити западната стена, крепостни кули и некропол от XIV век. До момента е проучена част от средновековния акропол с 60 разкрити гробове и 22 гробни съоръжения. На север от сегашния параклис „Свети Димитър” е разкрита част от крепостната стена. Намерени са фрагменти от кухненска и трапезна керамика, бронзови монети и печати от XI век. Крепостта „Воден” е известна като крепост на великия доместик на западните владения на Византия и основател на Бачковския манастир – Григорий Бакуриани. Повече за историята на крепостта и за откритите находки на територията й през десетилетията ще научим от археолога Росица Морева, ръководител на разкопките още от 70-те години на миналия век. За целта на възстановените археологически проучвания на обекта и резултатите от тридневната работа на учените там ще разговаряме с д-р Здравка Коркутова от Пловдивския университет „Паисий Хилендарски“, научен ръководител на екип от студенти в специалност „Археология“, които също са на терен. В продължение на години крепостта е била предмет на разрушаване. Вследствие на множество иманярски изкопи е нарушено вътрешното крепостно пространство, като това е причината новите проучвания тази година да започнат с разчистване на терена, за да се ограничат набезите и посегателствата. Щетите, причинени от иманярски набези, ще коментираме с Иван Дуков, директор на Исторически музей – Асеновград и ръководител на разкопките при крепостта „Воден“.\r\nНа 18 август в Асеновград ще бъде даден стартът на тазгодишното издание на планинския ултрамаратон „Персенк ултра 2017“. Записаните за участие състезатели от страната и чужбина са над 400. Ултрамаратонът „Персенк ултра“ е със шест точки на трудност на трасето и се явява като квалификация за Световното първенство във Франция през 2018 година. За петото поредно издание на най-дългото състезание по планинско бягане ще ни разкаже Николай Марангозов, председател на сдружение „Български ултрамаратони“.\r\nВ последните минути на предаването днес ще говорим за Богородичния пост, който започна на 1-ви и ще продължи до 14 август. Този пост има по-строг характер, защото чрез него съпътстваме Богородица в последните ѝ дни, каза архиерейският наместник на Асеновград отец Йордан Георгиев. Именно той ще ни разкаже за историята, същността и особеностите на поста.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2017.08.03", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2017/08/03/2422244/kyustendil-obshtinata-nagradi-s-uchenitsite-vzeli-uchastie-v-testa-za-obshtinski-stipendii.html", "text": "Община Кюстендил награди с учениците, взели участие в теста за общински стипендии, предаде репортер на Радио „Фокус” – Кюстендил. В залата на Килийното училище се събраха 27 ученици от 8 до 11 клас, чието представяне е оценено най-високо от комисия експерти, проверили писмените работи на участвалите тази година в общинския тест. Паричните награди бяха връчени от зам.-кмета на Община Кюстендил Светослав Василев. „Благодаря за това, че се явихте на този тест, че вместо на плаж вие писахте по поставените пред вас казуси. Пожелавам ви още по-големи успехи”, каза Василев. \r\nРезултатите на учениците са в границите от 21 до 34 точки. За 34 точки се отпуска стипендия в размер на 350 лева. За 33 точки сумата е 300 лева, а за 32 точки – 200 лева. При 31 точки стипендията е в размер на 100 лева. Учениците са писали по конкретно поставени казуси и теми за есе. Критериите за оценка са за автентичност, ангажираност, автономност, аргументираност и креативност.\r\nВенцеслав ИЛЧЕВ", "date": "2017.08.03", "title": "Кюстендил: Общината награди с учениците, взели участие в теста за общински стипендии"}
{"url": "http://www.focus-news.net/news/2017/08/03/2422243/plovdiv-vmz-sopot-obyavi-shest-mesta-za-stazhanti-za-rabota-v-otkrit-izpitatelen-poligon.html", "text": "ВМЗ обяви шест места за стажанти за работа в Открит изпитателен полигон. Това съобщи за Радио „Фокус”-Пловдив Иванка Вълева, зам.-директор „Човешки ресурси” в предприятието. Стажантите ще могат да работят като изпитател на въоръжение, военни техники и имущества. Те трябва да се обучават в Националния военен университет. „Стажантската програма на ВМЗ като цяло е насочена към студенти, учещи в бакалавърска или магистърска степен, трети или четвърти курс, или наскоро дипломирани  в ТУ, област  „Машиностроене“ – електро и машинно инженерство, автоматизация и информационни технологии, машиностроене и уредостроене и ХТУ, област „Химия“ – специалности Електрохимични технологии и защита от корозия, Технология на каучука и пластмасите”, уточни Иванка Вълева. Предлаганите места за стаж на студенти са общо 32. Те са като стажант-настройчик на ММ с ЦПУ, стажант-електроинженер, стажант-технолози, стажант-конструктори, стажант-електрончик, стажант- ръководител сектор в Техническа дирекция, стажант-инспектор, административно обслужване на персонала в отдел „Управление на човешките ресурси.\r\nПредимство за назначаване като стажанти ползват жителите на общини Карлово и Сопот и Пловдивска област, както и деца на работници и бивши работници-пенсионери на ВМЗ. За младежи, които идват от друга област са подсигурени общежития за сметка на предприятието.\r\nСпоред Иванка Вълева стажантската програма на ВМЗ дава възможност на младите хора да получат практически опит и възможност за развитие в родния край, да работят в реална производствена среда и да се запознаят с утвърдените практики на управление в дружеството, да сключват договор за стипендия, а на дипломиралите се – договор за работа. По думите й ВМЗ насочва инвестиции в модернизиране на производството, но най-голямо внимание обръща на персонала, на неговата подготовка, обучение и на подобряване условията и безопасността на труда. \r\nВМЗ предоставя възможност за провеждане на стажове и на ученици от девети и десети клас, които ще бъдат съобразени със знанията и уменията им, и в съответствие с действащата нормативна уредба, както и за студенти от първи и втори курс. \r\n„Стажът е платен, на пълен 8-часов работен ден, предлагат се и общежития за кандидати от други области за сметка на ВМЗ”, уточни Иванка Вълева.\r\nПредприятието предлага и стипендия на база на минималната работна заплата в него, както и на база успех. Стипендията може да достигне до 250-260 лева. \r\nЦветана ТОНЧЕВА", "date": "2017.08.03", "title": "Пловдив: ВМЗ - Сопот обяви шест места за стажанти за работа в открит изпитателен полигон"}
{"url": "http://www.focus-news.net/news/2017/08/03/2422247/stara-zagora-zapochna-sabaryaneto-na-sgradata-na-stariya-savet-v-tsentara-na-grada.html", "text": "Триетажната административна сграда в центъра на Стара Загора, позната като Стария съвет, съвсем скоро ще отвори пространство за продължението на парк „5-и октомври“. Това съобщиха от пресцентъра на Община Стара Загора. Днес започнаха дейностите по събарянето на постройката, която бе определена от експертите на Община Стара Загора като опасна. Методът на събарянето е по предписание на Община Стара Загора, уточниха от фирмата, която извършва дейностите - „Елми“ ООД. Размерите на постройката, която ще бъде премахната за малко над 2 седмици, допълниха те. \r\n„Даваме своеобразен старт на един проект, който ще преобрази изцяло облика на центъра на нашия град. Трябва да се отбележи и че от Общината избраха старозагорска фирма, която да извърши дейностите, което за пореден път доказва, че тя мисли за благото на местния бизнес“, подчерта Методи Губеров, работещ в „Елми“. Той уточни, че до двадесетина дни, пространството зад Универсалния магазин трябва да бъде разчистено от отломките. \r\nНовосформираната свободна зона ще се впише в облика на централната градска част като естествено продължение на Градската градина. Разработката е дело на архитектурно студио „Х2“, което спечели конкурса за идеен проект за площад на мястото на стария градски съвет.", "date": "2017.08.03", "title": "Стара Загора: Започна събарянето на сградата на Стария съвет в центъра на града"}
{"url": "http://www.focus-news.net/news/2017/08/03/2422242/dvama-balgari-sa-bili-zadarzhani-za-nezakonno-kampinguvane-v-gartsiya.html", "text": "Двама българи са били задържани за незаконно къмпингуване в Гърция. Това съобщиха за Агенция „Фокус“ от пресцентъра на Министерство на външните работи. На 1 август в 6.00 ч. сутринта при рутинна проверка на гръцката полиция в Ситония е задържана група от незаконно къмпингуващи. Между тях попадат и двама български граждани. В 14.00 ч. същия ден те са освободени с решение на прокурора. Води се следствие. От Министерство на външните работи обясниха, че в зависимост от решението на съда може да им бъде наложена глоба. Задържаните българи не са потърсили консулството в Гърция. \r\nДеница КИТАНОВА", "date": "2017.08.03", "title": "Двама българи са били задържани за незаконно къмпингуване в Гърция"}
{"url": "http://www.focus-news.net/news/2017/08/03/2422248/plenumat-na-vss-napravi-predlozheniya-za-izmeneniya-na-zakona-za-sadebnata-vlast-svarzani-sas-zatrudneniya-po-negovoto-prilagane.html", "text": "Пленумът на Висшия съдебен съвет прие предложения за редакционни и други изменения на Закона за съдебната власт, свързани със затруднения по неговото прилагане. Те са направени от Колегиите, Комисии и членове на ВСС. Това съобщиха от пресцентъра на Висшия съдебен съвет (ВСС). Членовете на Съвета препоръчват да се синхронизира режимът, предвиден в разпоредбите на чл. 167, ал. 3 от ЗСВ, чл. 168, ал. 6 от ЗСВ и чл. 194б, ал. 5 от ЗСВ, като се предвиди 7-дневен срок за обжалване, едноинстанционно производство и дискреция на съда по отношение спиране изпълнението на обжалваното решение. Предложение се прави във връзка с противоречие в сроковете за обжалване и по отношение на последиците от обжалването на решенията за назначаване на административните ръководители и техните заместници. \r\nИнициира се също промяна в състава на конкурсните комисии в конкурсите за преместване или повишаване в длъжност чрез изключване участието на хабилитиран учен по правни науки по съответната материя с академична длъжност „доцент“ или „професор“, и включване на негово място на още един член със статут на действащ съдия, прокурор или следовател – чл. 189, ал. 5 от ЗСВ. Участието на по-голям брой действащи магистрати – практици в конкурсните комисии, ще доведе до повишаване на капацитета и съответно до сформиране на състав на конкурсните комисии, който да извърши оценяване на кандидатите – участници във вътрешните конкурси, като акцентира върху оценката на техните практически и правни умения. \r\nПредлагат се също изменения на текстовете, уреждащи режима на командироването на магистратите, включително да се предвиди ново правомощие на съответната колегия на ВСС да прекратява командироване на магистрати в случаи на допуснати от административните ръководители нарушения на условията и реда за командироване. \r\nЧленовете на ВСС акцентират на необходимост от прецизиране на уредбата за конкурсите за младши магистрати и за първоначално назначаване, както и на реда за атестиране на магистратите. Предлагат се допълнения по правомощията на ВСС да се разпорежда с имотите на съдебната власт.", "date": "2017.08.03", "title": "Пленумът на ВСС направи предложения за изменения на Закона за съдебната власт, свързани със затруднения по неговото прилагане"}
{"url": "http://www.focus-news.net/news/2017/08/03/2422249/dobrich-obshtinata-otpravi-preporaki-kam-grazhdanite-vav-vrazka-s-dalgotraynata-meteorologichna-prognoza-za-goreshto-i-suho-vreme.html", "text": "Община град Добрич отправи препоръки към жителите и гостите на града във връзка с дълготрайната метеорологична прогноза за горещо и сухо време, изпратени от пресцентъра на Общината.\r\nГражданите се съветват да прилагат следните превантивни мерки:\r\n-\tПийте повече вода дори и да не усещате естествена жажда. При изпотяване в топлото време се губят много течности, които трябва да се набавят. Айрянът и соковете също са напитки, които можем да предпочетем в жегата. Носете малко шише с вода в личния си багаж или джоб на дрехата си;\r\n-\tДа се избягва алкохол и студени газирани напитки;\r\n-\tХраненето да бъде по-често в по-малко количество през деня, да няма консумация на тлъсти меса в горещините. За предпочитане е да се наблегне на салати, свежи зеленчуци и плодове;\r\n-\tАко е възможно, избягвайте излизането навън, когато е най-горещо от 13:00 до 17:00 часа;\r\n-\tНосете шапка, светли дрехи, слънчеви очила, чадър;\r\n-\tАко сте навън, по възможност се движете по сенчестите и проветриви места;\r\n-\tУверете се, че малките деца и възрастните хора приемат достатъчно течности;\r\n-\tИзбягвайте интензивна физическа дейност и спорт през горещите часове;\r\n-\tВъзрастни и хора с установени сърдечно-съдови проблеми да ограничат до минимум излизането от домовете си;\r\n-\tИзлизането от климатизирано охладено помещение навън да става с кратко забавяне с цел адаптация към горещото време.", "date": "2017.08.03", "title": "Добрич: Общината отправи препоръки към гражданите във връзка с дълготрайната метеорологична прогноза за горещо и сухо време"}
{"url": "http://www.focus-news.net/news/2017/08/03/2422245/shumen-dvama-dushi-sa-zadarzhani-za-proyavena-agresiya-kam-sluzhitel-na-mvr-i-uvrezhdane-na-politseyski-avtomobil-v-grad-smyadovo.html", "text": "Двама души са задържани за проявена агресия към служител на МВР и увреждане на полицейски автомобил. Това съобщиха от ОДМВР - Шумен. Снощи, около 21.57 часа, в оперативната дежурна част на ОДМВР - Шумен бил получен сигнал за възникнал скандал и побой на ул. „Славянска“ в град Смядово. На място били изпратени служители на ПУ – Смядово при РУ - Велики Преслав. При вида на униформените, 43-годишен мъж с инициали Х. К. е нанесъл удар в рамото на полицейски служител, а 38-годишна жена с инициали К. В. е счупила предно панорамно стъкло на служебен полицейски автомобил. Двамата са задържани на основание чл.72, ал.1, т.1 от ЗМВР за срок до 24 часа. Образувано е бързо производство.", "date": "2017.08.03", "title": "Шумен: Двама души са задържани за проявена агресия към служител на МВР и увреждане на полицейски автомобил в град Смядово"}
{"url": "http://www.focus-news.net/news/2017/08/03/2422250/vitsepremierat-valeri-simeonov-obshtina-plovdiv-shte-poeme-angazhimenta-da-premahne-nezakonni-postroyki-v-sheker-mahala-a-shumnite-praznenstva-shte-badat-sanktsionirani.html", "text": "Набелязали сме мерки, които ще бъдат реализирани в най-кратък срок. Евентуално общината ще поеме ангажимента да премахне част от незаконните постройки, които са върху бившия канал в района. Това коментира пред журналисти вицепремиерът Валери Симеонов след среща с граждани от Пловдив за проблемите с циганското население в кв. „Тодор Каблешков“, по-известен като „Шекер махала“. Симеонов уточни, че са били обсъдени многократните нарушавания на обществени ред, както и на Закона за устройство на територията от жителите на квартала. „Там е бетонирана площадка и никой няма право там да строи. Ще се обърнем към общината да възстанови приемната на територията на въпросния квартал, за да може да се предостави за ползване от полицията и да има постоянно присъствие в квартала. На трето място това са мероприятията, свързани с опазването на обществения ред. Незабавна реакция на службите на сигурност по отношение на възпрепятстването на движението, което обикновено се случва при масови тържества“, коментира Симеонов. По думите му такива празненства на открито са абсолютно забранени от общината и за тях не се издава разрешително. „Ще бъдат санкционирани. За шума ще се реагира незабавно при сигнали за шумна музика и празненства, които тормозят и нарушават обществения ред. Не мога да отговоря на никакви конкретни въпроси, имаме първа среща. След като направим среща и с представителите на общината, районния кмет, кмета на Пловдив, ще дам конкретен отговор на сроковете. Въобще не ме интересуват реакциите на когото и да било. В България има закон, който трябва да се спазва и той е за всички. Последната ми грижа е какви реакции и отзвуци ще има. Законът е закон, за да се спазва“, каза още Валери Симеонов. Накрая той коментира, че в България няма почти никаква миграция.", "date": "2017.08.03", "title": "Вицепремиерът Валери Симеонов: Община Пловдив ще поеме ангажимента да премахне незаконни постройки в „Шекер махала“, а шумните празненства ще бъдат санкционирани"}
{"url": "http://www.focus-news.net/news/2017/08/03/2422251/plovdiv-11-stazhanti-sklyuchiha-dogovori-s-vmz-sopot-za-rabota-v-razlichni-napravleniya.html", "text": "11 стажанти сключиха договори с ВМЗ – Сопот за работа в различни направления. Това съобщи за Радио „Фокус” – Пловдив Иванка Вълева, зам.-директор „Човешки ресурси” в предприятието. Стажантите са имали възможност за избор на платен или неплатен стаж. Продължителността на стажа е във зависимост от желанието и възможностите на кандидата. Стажуващите са от СУ „Св. Климент Охридски”, от Техническия университет в София и Пловдив, от УНСС, от Икономическия университет във Варна и от Пловдивския университет. Двама от тях не са от областта и затова са настанени напълно безвъзмездно в общежитие към предприятието. „Стажантите ще придобиват практически опит като технолог конструктор, машинен оператор, програмист настройчик, инженер разпределение на електроенергия, счетоводител и инспектор административно обслужване на персонала”, каза Вълева. \r\nВ Стажантската програма на ВМЗ за 2017 година са се включили и двама ученици, които провеждат неплатена производствена практика – единият в производството, а другият във финансово-счетоводния отдел. Тази година за първи път ръководството е имало среща с Военния университет, за ова са били посочени и позиции за стажанти на Военния полигон. Засега обаче няма проявен интерес към тях. „Стажантите се запознават отблизо с дейностите, характерни за длъжността, проверяват практическите си познания и придобиват нови умения от нашите специалисти – ментори”, добави Вълева. Според нея работата по специалността предполага по-добра реализация на стажантите след дипломирането. „ВМЗ би бил горд работодател на специалисти, станали такива заради опита си в предприятието“, подчерта Вълева.\r\nСтажът ще продължи до края на октомври, след което ще се подготви новата стажантска програма за 2018 година. Предприятието дава възможност на още желаещи да се запишат в стажантската програма.\r\nЦветана ТОНЧЕВА", "date": "2017.08.03", "title": "Пловдив: 11 стажанти сключиха договори с ВМЗ – Сопот за работа в различни направления"}
{"url": "http://www.focus-news.net/news/2017/08/03/2422253/neli-petkova-obshtina-kyustendil-golyama-chast-ot-uchastvashtite-v-testa-za-obshtinski-stipendii-sa-dokazali-svoeto-lichno-mnenie-po-kazusite.html", "text": "Голяма част от участващите в теста за общински стипендии са доказали своето лично мнение по казусите. Това каза пред журналисти Нели Петкова, директор на Дирекция „Култура, образование, младежки дейности и спорт” към Община Кюстендил, предаде репортер на Радио „Фокус” – Кюстендил. Общо 27 ученици са получили парични награди. „Те са успели да изразят личното си мнение, отношение и аргументиране по въпросите”, подчерта Петкова. По думите й, паричните награди са в зависимост от постигнатите точки. „Това са млади хора, със собствена позиция, хора необременени и с чисто съзнание, които са дали много рационални предложения, а тях Общината би използвала”, каза още Нели Петкова.\r\nВенцеслав ИЛЧЕВ", "date": "2017.08.03", "title": "Нели Петкова, Община Кюстендил: Голяма част от участващите в теста за общински стипендии са доказали своето лично мнение по казусите"}
{"url": "http://www.focus-news.net/news/2017/08/03/2422254/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "Днешното предаването „Със славната 2-ра Тракийска дивизия – За честта на България“ по Радио „Фокус“ - Пловдив е посветено на развитието и перспективите пред българската Военна промишленост. През последните две години Военно-промишленият комплекс в държавата изживява бум, твърди д-р инж. Иван Гецов, изпълнителен директор на ВМЗ - Сопот. Какви са факторите за това и какво е състоянието в момента на най-голямото държавно предприятие в този комплекс – ВМЗ - Сопот, ще чуем в предаването днес от изпълнителния му директор. Ще разберете още как върви изпълнението на Стажантската програма на предприятието тази година. 11 стажанта вече са сключили договори с ВМЗ - Сопот за работа в различни направления. По темата ще говорим с Иванка Вълева, зам.-директор „Човешки ресурси” в оръжейницата.\r\nПредаването “Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.08.03", "title": "Акценти в предаването „Със славната 2-ра Тракийска дивизия – За честта на България“ по Радио „Фокус“ – Пловдив"}
{"url": "http://www.focus-news.net/news/2017/08/03/2422255/24-vesti-makedoniya-zakonat-za-ezitsite-shte-premine-prez-pravitelstvo-na-makedoniya-prez-parvite-sto-dni-tvardi-ministarat-na-zdraveopazvaneto.html", "text": "Министърът на здравеопазването на Македония Арбен Таравари заяви, че законът за езиците ще премине през новото правителство в рамките на първите сто дни от дейността му. Според него той е съгласуван с всички страни и няма коалиционни пречки за неговото разглеждане, предаде македонската медия \"24 Вести\".\r\n\"Законът ще премине през правителството и ще се изпрати на Венецианската комисия. Така че ние от ДПА, както казахме още от първия преди, в деня в който влязохме в правителство и както казваме и сега, че този закон ще влезе в първите сто дни от създаването на новото правителство. Няма недоразумения. Дали ние ще напуснем правителството, ако не се реализира това? Няма нужда да напуснем правителството, координирани сме и това ще мине \", заяви Таравари. Виктор Турмаков", "date": "2017.08.03", "title": "\"24 Вести\" (Македония): Законът за езиците ще  премине през  правителство на Македония през първите сто дни, твърди министърът на здравеопазването"}
{"url": "http://www.focus-news.net/news/2017/08/03/2422246/vmro-dpmne-prizovava-pravitelstvoto-na-makedoniya-da-se-otkazhe-ot-dogovora-s-balgariya-obzor.html", "text": "Македонската опозиционна партия ВМРО-ДПМНЕ съобщи, че се застъпва за приятелски и добросъседски отношения с България, която е приятелска страна и за приятелство между македонския и българския народ, но споразумението, което министър-председателят Зоран Заев подписа не зачита интересите на македонския народ и на Македония. От ВМРО-ДПМНЕ изискват от управляващата партия СДСМ да се оттегли от Договора.\r\nТемата за реакцията на опозицията спрямо договора е  водеща за всички македонски медии.\r\nДържавната агенция   \"Макфакс\"   цитира  заявлението на ВМРО-ДПМНЕ, че \"Антинародното и марионетно правителство на СДСМ подписа вреден договор с България.\" От там сочат, че \"ВМРО-ДПМНЕ смята, че трябва да има договор с България, но договор, който ще бъде равностоен в правата и задълженията и в който ще се спазват националните и държавни интереси на Република Македония“.\"Канал 5\", както и електронните издания   \"Локално\"  ,   „Сител“  и, „24 Вести“,   едногласно извеждат като заглавие на репортажа си \"ВМРО-ДПМНЕ: СДСМ да се оттегли от Договора с България\".\r\nМакедонският \"Фокус\"   сочи, думите на партията, според които правителството на СДСМ все още има шанс да се оттегли. „Стандард“, „A1On“, „ТВ21“    и „МКД“  пишат, че според ВМРО-ДПМНЕ „Марионетното правителство на СДСМ е подписало вреден договор с България“. „Точка“  и „Република“   добавят, че СДСМ нямат капацитет да води държавата и че македонският национален интерес е поставен за продажба. „Телевизия Нова“   съобщава, че СДСМ много скоро ще носи политическа отговорност, защото още на местните избори народът ще изпрати послание  на възмущение и недоволство на „марионетния“ министър-председател Заев, който ще бъде победен и делегитимиран.\r\nМакедонските медии са сигурни, че ВМРО-ДПМНЕ няма да подкрепи Договора за добросъседство с България.", "date": "2017.08.03", "title": "ВМРО-ДПМНЕ призовава правителството на Македония да се откаже от Договора с България (ОБЗОР)"}
{"url": "http://www.focus-news.net/news/2017/08/03/2422258/prof-totko-stoyanov-arheolog-fragment-ot-monumentalna-ramka-na-vrata-i-dva-amforni-pechata-sa-sred-vazhnite-nahodki-v-trakiyskiya-grad-v-sboryanovo.html", "text": "Фрагмент от монументална рамка на врата и два амфорни печата са сред важните находки при тазгодишните разкопки на Тракийския град в резервата „Сборяново“. Това каза пред Радио „Фокус“ - Шумен проф. Тотко Стоянов, ръководител на проучването. При разчистване на  руините в един от работните сектори археолозите са попаднали на фрагмент от монументална рамка на врата. Находката е от добре обработен камък, различен от варовик. „Камъкът е изключително добре обработен, от типа на вътрешните стени, примерно на Царската гробница с кариатидите, което е макар и непряко, но указание за наличието на монументални сгради от по-сериозен ранг. Това е и нашето предположение за комплекс, където са резидирали царят и неговите приближени, т.е. Базилея“, каза проф. Стоянов. Предположенията за масивна конструкция се допълват и от открит огромен блок с издълбано легло за скоба, т.нар. скрепителни скоби тип „лястовича опашка“, но с много големи размери. „Макар и с малки следи, фрагментирани, защото тук всичко е разрушено от мощното земетресение. Ние търпеливо събираме данни за един действително може би най-важен комплекс в града, там където са резидирали царят и неговите приближени“, каза проф. Стоянов.\r\nПо отношение на хронологията на разрушението на града, доизчерпвайки участък на изток от кулата, непосредствено над материковата скала, са открити фрагменти от амфори и два амфорни печата - от Синопе и от Родос. „Те потвърдиха данните от няколко печата отново от този участък, че датата на земетресението всъщност трябва да се измести малко по-напред: не около 250 година пр.н.е., а може би след 345 пр.н.е. Животът на града е бил малко по-дълъг в сравнение с първоначалните прогнози или данни, които сме имали от предишни кампании“, каза проф. Стоянов. По думите му, анализите на амфорните печати, открити до 2016 година в града, както и няколко нови находки от последните сезони, отместват и ранната дата на селището. „Селище, което вероятно предшества създаването на града като столица, грубо казано в 30-40 години на 4 век пр.н.е., т.е. общата възраст на селището или селището с развитие като голям градски център и столица нараства на почти 100 години, което е много интересен факт“, каза проф. Стоянов.\r\nИвелина ИВАНОВА", "date": "2017.08.03", "title": "Проф. Тотко Стоянов, археолог: Фрагмент от монументална рамка на врата и два амфорни печата са сред важните находки в Тракийския град в „Сборяново“"}
{"url": "http://www.focus-news.net/news/2017/08/03/2422256/plenumat-na-vss-prie-pravilnik-za-administratsiyata-v-sadilishtata.html", "text": "Пленумът на Висшия съдебен съвет прие Правилник за администрацията в съдилищата. Това съобщиха от пресцентъра на Висшия съдебен съвет (ВСС). С правилника се определят звената на администрацията, функционалните им характеристики, организацията на работата в администрацията на органите на съдебната власт, длъжностното разписание, типовите длъжностни характеристики на съдебните служители, редът за провеждане на конкурс, условията за несъвместимост за съдебен служител и органите по назначаването им. \r\nТой е изработен от работна група, създадена с решение на ВСС и включваща съдебни администратори от цялата страна, административни ръководители и членове на Съвета. С изработването му се цели повишаване на ефективността и качеството на работата в съдилищата, намаляване на административната тежест на процесите в администрацията на съдилищата и повишаване на доверието на обществеността в правосъдната система. Създават се условия за обективно измерване на работната натовареност в съдилищата, което ще спомогне за по-ефективното разпределение на човешки и финансов ресурс в рамките на съдебната система. \r\nВ хода на обществените консултации по Правилника са получени становища от Върховния административен съд, от магистрати, от Висшия адвокатски съвет, от Софийския адвокатски съвет, Адвокатски съвет при Адвокатска колегия – Велико Търново, от съдебни служители от Окръжен съд – Перник, от Сдружение на администрацията в органите на съдебната власт.", "date": "2017.08.03", "title": "Пленумът на ВСС прие Правилник за администрацията в съдилищата"}
{"url": "http://www.focus-news.net/news/2017/08/03/2422257/bsp-predlaga-svoy-proekt-za-byudzhet-2018-g.html", "text": "Обсъждането на предложенията на БСП за бюджет 2018 започна днес със среща на председателя на левицата Корнелия Нинова и зам.-председателя на парламентарната група Жельо Бойчев с ръководството на КТ „Подкрепа”. Това съобщиха от пресцентъра на Националния съвет на БСП.„В бюджета за 2018 г. залагаме приоритетно доходи, образование и сигурност”, заяви Нинова. Двете страни се обединиха около необходимостта от увеличение на минималната работна заплата, преизчисляване на всички пенсии и намаляване на ДДС на детски стоки. Обсъдени бяха още: механизмът за формиране на минималната работна заплата, осигурителните прагове, права на работници, повишаване на цени на вода, ток, акцизи и последиците от това върху домакинствата.\r\nПодчертана бе и нуждата от възстановяване на тристранния диалог, след прекъсването му с изказването на вицепремиера Симеонов за отпадане на класа за прослужено време. Припомняме, че БСП изрази категорично мнение против тази идея. \r\nВчера в централата на партията се проведе среща с дребни земеделски производители, които изразиха становище, че в момента субсидиите се получават само от големите в бранша и изразиха подкрепа за промените, които левицата ще внесе за 2018 г. „Обещали сме в предизборната си програма промяна в начина на подпомагане на сектора с приоритет дребни производители на месо, мляко, плодове и зеленчуци. Ще изпълним това наше обещание”, заяви Нинова.\r\nРазговорите за предлаганите от БСП промени ще продължат през септември със стартирането на новия политически сезон. Такива срещи ще бъдат проведени с екип на БАН, директори на болници и училища, земеделски производители, КНСБ, браншови организации, пенсионерски организации и организации на хора с увреждания.", "date": "2017.08.03", "title": "БСП предлага свой проект за бюджет 2018 г."}
{"url": "http://www.focus-news.net/news/2017/08/03/2422262/plenumat-na-visshiya-sadeben-savet-prie-godishniya-doklad-za-deynostta-na-vss-za-2016-g.html", "text": "Пленумът на Висшия съдебен съвет (ВСС) прие годишния доклад за дейността на ВСС за 2016 г. Пленумът прие за сведение и Годишния доклад за дейността на Инспектората към ВСС за 2016 г. Това съобщиха от пресцентъра на ВСС. На основание чл. 30, ал. 2, т. 11 от Закона за съдебната власт Пленумът на ВСС внася двата доклада в Народното събрание. \r\nВ доклада на ВСС за миналата година се посочват съществените структурни промени и преразпределение на правомощията между новосъздадените органи на Съвета, произтичащи от приетите през 2015 г. конституционни промени и измененията и допълненията на ЗСВ от месец април 2015 г. и месец август 2016 г., пряко свързани с изпълнението на Актуализираната стратегия за продължаване на съдебната реформа. Акцентира се на изграждането на новата структура на ВСС, създаването на новите устройствени актове, регулиращи дейността и тяхното адаптиране към новата структура. Отчитат се предприетите мерки за ефективно управление на човешките ресурси в органите на съдебната власт като въвеждането на мониторинг на механизмите за обективно измерване на натовареността на съдиите, прокурорите и следователите; за реформа на съдебната карта; за оптимизиране на щатовете и движение на кадрите в органите на съдебната власт; при избор на административни ръководители в органите на съдебната власт и други. В доклада се обсъжда ефективно и ефикасно управление на финансовите и материалните ресурси на съдебната власт; взаимодействието с Инспектората към ВСС; повишаването на квалификацията на магистратите и съдебните служители; мерките за повишаване на ефективността на етичните органи и правилата за професионална етика и дисциплинарен процес и други. Докладът прави равносметка на изтичащия мандат на членовете на ВСС.", "date": "2017.08.03", "title": "Пленумът на Висшия съдебен съвет прие годишния доклад за дейността на ВСС за 2016 г."}
{"url": "http://www.focus-news.net/news/2017/08/03/2422259/georgi-georgiev-zelenchukoproizvoditel-balgarskiyat-potrebitel-podbira-predimno-rodna-produktsiya-za-prigotvyaneto-na-zimnina.html", "text": "Българският потребител подбира предимно родна продукция за приготвянето на зимнина. Това каза за Радио „Фокус“ - Пирин Георги Георгиев, зеленчукопроизводител. Той отбеляза, че тази година заради топлото време и градушките, продукцията е със занижено качество, като това се отразява върху цената, както и върху разходите на производителите. По думите му това води до там, че първо продават една продукция с оскъпена стойност, а след това я продават със занижена стойност, защото няма кой да я купи. Зеленчукопроизводителят посочи, че в същото време се внася такава продукция от чужбина, която според него в определени случаи е много по-добра от българската.\r\nНатали СТЕФАНОВА", "date": "2017.08.03", "title": "Георги Георгиев, зеленчукопроизводител: Българският потребител подбира предимно родна продукция за приготвянето на зимнина"}
{"url": "http://www.focus-news.net/news/2017/08/03/2422265/the-guardian-chetirima-dushi-sa-osadeni-na-dozhivoten-zatvor-za-planiraneto-na-teroristichno-napadenie-vav-velikobritaniya.html", "text": "Четирима души са осъдени на доживотен затвор във Великобритания за планирането на нападения срещу полицията и армията с експлозиви и хладно оръжие, пише  The Guardian.\r\nТрима от осъдените за притежание на оръжие и планиране на терористичен акт са се кръстили „Тримата мускетари“ в чат-програма, с която са планирали ударите. 29-годишният Навид Али, 25-годишният Хобаиб Хусаин, Мохибур Рахман на 33 години и Тахир Азиз на 38 г. са задържани през август 2016 г. и полицията смята, че планираните от тях нападения са щели да бъдат едни от най-големите терористични актове в историята на страната. \r\nМъжете са арестувани на 26 август 2016 с торба оръжия, включващи импровизирана бомба, въздушен пистолет и сатър, на който е бил изгравиран надпис „Неверник“.  Трима от осъдените са излежавали и преди присъди по обвинения в тероризъм.  Виктор Турмаков", "date": "2017.08.03", "title": "The Guardian:  Четирима души са осъдени на доживотен затвор за планирането на терористично нападение във Великобритания"}
{"url": "http://www.focus-news.net/news/2017/08/03/2422263/mika-zaykova-finansov-ekspert-ogromnata-razlika-mezhdu-lihveniya-protsent-na-depozita-i-potrebitelskiya-kredit-sazdava-golyamo-naprezhenie-na-kreditniya-pazar.html", "text": "Според мен бързите кредити са нещо заробващо за българина. Той просто е принуден, защото ако можеше да гарантира потребителски кредит през банка би му било много по-лесно, защото там сроковете на плащане са по-големи, лихвите са по-ниски и няма ситни буквички, с които да се заробват и да те пращат на онези специални фирми, които ти „вадят душата“. Това каза в интервю за Агенция „Фокус“ финансовият експерт Мика Зайкова за почивките и бързите кредити пред лятото. „По принцип кредитът трябва да мине през финансова институция. Когато мине от там – дали е потребителски, или ипотечен кредит, но е за лични нужди, той бива разсрочен във времето. Да речем потребителският за 10 години и вноските са поносими, съобразно доходите на хората. Тъй като много от потребителите са лишени от доходите временно или по-дълго време, или имат по-ниски доходи, прибягват до бързите кредити“, допълни Зайкова и подчерта, че тя е най-големият враг на бързите кредити, защото при тях няма начин да не се заробиш. „Там отиваш, когато не можеш да вземеш потребителски кредит или когато доходите ти са ниски и не отговарят на това, което трябва да върнеш. В България дори и банковите лихви са кошмарни. Нека да вземем лихвите в Европа – наистина тези по депозитите са много ниски. В България те клонят към нулата – 0,6% е средната лихва към момента. Най-малката и най-ниската лихва на потребителски кредит е близо 10%“, допълни финансовият експерт. Според нея такава огромна разлика е контрапродуктивна и създава голямо напрежение на кредитния пазар. „При бързите кредити, където работят нефинансови институции, те не са длъжни да спазват средни лихви и по-трудно се контролират. Могат да си позволят първоначално, ако ти дадат пари и ги върнеш за един месец, да не ти вземат лихва. Тъй като ти посмъртно не можеш да ги върнеш, защото доходите ти са ниски, тогава лихвите стават геометрична прогресия и се оказва, че ако вземеш 600 лв. накрая може би трябва да върнеш 3000-4000 лв., което си е много страшно“, каза още Мика Зайкова.\r\nЛюба АЛЕКСИЕВА", "date": "2017.08.03", "title": "Мика Зайкова, финансов експерт: Огромната разлика между лихвения процент на депозита и потребителския кредит създава голямо напрежение на кредитния пазар"}
{"url": "http://www.focus-news.net/news/2017/08/03/2422260/d-r-inzh-ivan-getsov-vmz-sopot-prez-poslednite-dve-godini-voenno-promishleniyat-kompleks-v-darzhavata-izzhivyava-bum.html", "text": "През последните две години Военно-промишленият комплекс в държавата изживява бум. Това каза за Радио „Фокус” - Пловдив д-р инж. Иван Гецов, изпълнителен директор на ВМЗ Сопот. „Факторите са различни, те са основно външни и не зависят пряко от държавата ни, но трябва да се използват с максимална бързина”, добави Гецов. По думите му Военно-промишленият комплекс се е възползвал от това, което им е било предоставено като възможност и затова бъдещето му е добро. „Имаме бъдеще и перспектива и благодарение на разбирането и съдействието от  държавата, в лицето на нашия принципал Министерството на икономиката и лично на министър Емил Караниколов”, каза още Иван Гецов. „Мисля, че ВМЗ ще има бъдеще и все по-добри перспективи за развитие”, добави той. Изпълнителният директор на ВМЗ - Сопот поясни, че в момента дружеството подготвя нови дългосрочни договори, които ще бъдат сключени до месец-два. По думите на Гецов тези договори ще им гарантират една спокойна и ритмична работа в близките две години.\r\nЦветана ТОНЧЕВА", "date": "2017.08.03", "title": "Д-р инж. Иван Гецов, ВМЗ - Сопот: През последните две години Военно-промишленият комплекс в държавата изживява бум"}
{"url": "http://www.focus-news.net/news/2017/08/03/2422264/ministerstvoto-na-turizma-shte-prekrati-dogovora-s-naematelya-na-morski-plazh-s-lozenets-schitano-ot-1-oktomvri-2017-g.html", "text": "Министерството на туризма ще прекрати договора за наем на морски плаж „село Лозенец“, община Царево, област Бургас, считано от 1 октомври 2017 г., предвид обществения отзвук и неприемане извършването на дейности на морския плаж от страна на наемателя, от една страна, а от друга, обективната невъзможност той да реализира както права, така и задължения по него. Това съобщиха от пресцентъра на Министерство на туризма.\r\nДо решението се е стигнало след направени серия от проверки на морската ивица през летния сезон, последната от които е била в края на месец юли 2017 г. Инспекциите на място са били както планирани, така и по сигнали и жалби за състоянието на плаж „село Лозенец“, постъпили от Сдружение с нестопанска цел „Всички за Лозенец“ и др. \r\nДоговорът с наемателя на морски плаж „с. Лозенец“, община Царево, област Бургас, е сключен на 5 юли 2016 г. с определеното за наемател търговско дружество след публично обявен на официалната страница на Министерството на туризма и проведен по реда на Правилника за прилагане на Закона за държавната собственост търг с тайно наддаване. \r\nСпоред договора за наем той не може да бъде прекратен в периода 1 юни – 30 септември, докато трае активният летен сезон. Затова контрактът ще бъде прекратен на следващия възможен ден - 1 октомври 2017 г., за което фирмата е информирана. \r\nПо закон почистването, осигуряването на спасители и на медицинска служба на неохраняемите плажове, т.е. тези, които нямат стопани - концесионери и наематели, трябва да бъдат осигурени от областните управи. Ще се отнася за незаконни преместваеми обекти на морските ивици, тяхното премахване е в прерогативите на кмета на Общината, на чиято територия е плажът. \r\nОсновната цел на Министерството на туризма във връзка с морските плажове е да бъдат гарантирани безопасността на туристите по ивиците, както и да се осигури спокойната работа за инвеститорите в туризма - хотелиери, стопани на плажа, туроператори и т. н.", "date": "2017.08.03", "title": "Министерството на туризма ще прекрати договора с наемателя на морски плаж „с. Лозенец“, считано от 1 октомври 2017 г."}
{"url": "http://www.focus-news.net/news/2017/08/03/2422261/pravitelstvoto-otpusna-sredstva-za-remont-na-mosta-v-shemshevo-i-patya-kam-preobrazhenskiya-manastir-da-se-osiguri-finansiraneto-be-lichen-angazhiment-na-tsvetan-tsvetanov.html", "text": "Министерски съвет отпусна 250 065 лв. за трайно възстановяване на общинския път VTR 1009 /път І-5/ - Преображенски манастир. Това съобщиха от пресцентъра на ПП ГЕРБ. Целевият разход бе одобрен на последното заседание на кабинета, след като проектът първо получи зелена светлина от Междуведомствената комисия за възстановяване и подпомагане към Министерски съвет.\r\nФинансирането на този наложителен ремонт бе ангажимент, който пое лично председателят на Парламентарната група на ГЕРБ и зам.-председател на партията, избран от Великотърновския регион, Цветан Цветанов. \r\nПрез март, по време на предизборната кампания Цветанов посети Преображенския манастир и при разговора си с игумена отец Георги заяви, че една от първите му задачи като народен представител в 44-тото Народно събрание ще бъде да съдейства за отпускането на необходимия финансов ресурс.\r\nПреображенският манастир е не само любимо място за миряни от околностите, но и атрактивна дестинация за български и чужди туристи. Осеяната с дупки 2,5-километрова отсечка към манастира е единствената пътна връзка, а трасето не е ремонтирано от десетилетия. Състоянието на пътя се влоши още повече след изминалия зимен сезон.\r\nОтпуснатите средства обезпечават напълно необходимите дейности, които включват фрезоване на старата настилка, изграждане на пътни банкети и отводняване, както и полагане на ново асфалтово покритие.\r\n„Преображенският манастир е истински символ на българщината и неизменна част от облика на региона, затова съм щастлив, че оказваме необходимата подкрепа“, коментира председателят на ПГ на ГЕРБ Цветан Цветанов.\r\nПътят е построен през 1935 година, като единственият ремонт, който е правен е полагането на тънък слой асфалт през 70-те години, обясни игуменът Отец Георги, който вече почти 30 години е в манастира. „За тези години кой ли не дойде и какво ли не обеща, но всичко остана само на думи. Затова сега сме радостни и приятно изненадани и казваме голямо „благодаря“ на г-н Цветанов и на правителството на Бойко Борисов! Нека Господ им помага да изпълняват и занапред добрите си намерения. Да съградиш път, мост и чешма е нещо, което остава и нещо, най-видяно пред Бога. Защото по пътя минава и царят и пъдарят. Това няма давност и в него не може да има корист“, коментира Отец Георги. \r\nНа последното си заседание Министерският съвет одобри финансиране и за възстановяване на моста над р. Янтра между Велико Търново и с. Шемшево.  Отпуснатите средства са в размер на 1 167 902 лева. Част от свода на 130-годишния мост рухна след обилните снеговалежи в края на февруари и затвори пътя между старата столица и четири села. Съоръжението е част от общинската пътна мрежа и ще бъде изградено наново, което според оценката на експертите е икономически по-изгодно. Мостът ще е по-широк и с по-голяма товароносимост, предвид непосредствената близост на Западната промишлена зона във В. Търново и отварянето на все повече предприятия там. \r\nОсигуряването на финансиране за изграждане на съоръжението също бе ангажимент, поет от председателя на ПГ на ГЕРБ Цветан Цветанов.", "date": "2017.08.03", "title": "Правителството отпусна средства за ремонт на моста в Шемшево и пътя към Преображенския манастир, да се осигури финансирането бе личен ангажимент на Цветан Цветанов"}
{"url": "http://www.focus-news.net/news/2017/08/03/2422266/stara-zagora-po-okolo-polovin-kilogram-marihuana-i-amfetamin-kakto-i-niva-sas-zasyat-kanabis-otkriha-politsai-ot-grada.html", "text": "По около половин килограм марихуана и амфетамин, както и нива със засят канабис откриха полицаи от Стара Загора. Това съобщиха от пресцентъра на МВР. За 72 часа е задържана е 31-годишна жителка на областния град. \r\nНа 1 август на територията на Стара Загора е проведена специализирана полицейска операция за противoдействие на престъпленията с наркотични вещества. На изхода на града, в посока Казанлък бил спрян за проверка лек автомобил „Опел Корса“, управляван от Г.Д./31г./ от Стара Загора. В колата били открити бяло прахообразно вещество и суха зелена тревиста маса, а при последвало претърсване в жилището му - още суха зелена тревиста маса. След експертиза стана ясно, че се касае за амфетамин - 407,28 г и марихуана, общо 506,24 грама.  Г.Д. е задържан с полицейска мярка за 24 часа и е образувано досъдебно производство за извършено престъпление по чл.354а, ал.1 от НК. В хода на допълнителните оперативно – издирвателни действия, проведени на 2 август, криминалистите открили нива в гориста местност, северно от село Люляк, където имало мъжът засял растения от рода на конопа. Намерени са и са иззети 20 растения, засадени в саксии. С прокурорско постановление мярката на Г.Д. е удължена за 72 часа. Работата по случая продължава.", "date": "2017.08.03", "title": "Стара Загора: По около половин килограм марихуана и амфетамин, както и нива със засят канабис откриха полицаи от града"}
{"url": "http://www.focus-news.net/news/2017/08/03/2422267/ruse-narodniyat-predstavitel-ot-gerb-svetlana-angelova-uchastva-v-diskusiya-za-polzite-ot-karmeneto.html", "text": "Ако една майка следва законите на природата, тя ще направи най-доброто, както за самата себе си, така и за бебето си!. Това каза народният представител от ГЕРБ - Русе Светлана Ангелова. Тя участва в дискусия за ползите от кърменето, която за трета поредна година събра десетки експерти и майки, съобщиха от пресцентъра на ПП ГЕРБ. „Кърмените деца получават оптимално хранене и защита срещу инфекции. Кърменето изгражда и близост между майката и бебето, което означава по-спокойни и щастливи жени на работното място. Всеки работодател може да използва този ресурс в своя полза“, подчерта Ангелова, като изтъкна ползата и благотворното влияние на майчиното мляко върху бебето. \r\n„При жените, които кърмят, рискът да развият рак на гърдата намалява с 25%. Опасността от появата на рак на гърдата спада правопропорционално с общата продължителност на кърменето. Т.е. колкото по-дълго време кърми една майка, толкова по-нисък е рискът да развие рак на гърдата“, добави Ангелова. Всеки допълнителен месец платено майчинство намалява детската смъртност с 13%, посочи още Светлана Ангелова.\r\nВ беседата „Подкрепяме ЗАЕДНО кърменето“ своя опит споделиха специалистите Станислава Станкова, психолог от Център за детско здраве \"Ниш\" и Димитрина Върбанова, основател на Училище „Родители“ - Русе. Те отговориха на въпроси от младите майки.\r\nБиблиотека Слингомания представи алтернативни варианти за кърмене на обществени места и различни видове ергономични бебе-носилки.\r\nОрганизатори на събитието бяха русенските клубове Lions club Russe - Sexaginta Prista и Soroptimist International Club Ruse. То е част от Световната седмица на кърменето – глобална инициатива за насърчаване, подкрепа и защита на кърменето.\r\nМотото през тази година е: „Подкрепяме кърменето заедно“ и е насочено към постигане на 17-те Глобални цели за устойчиво развитие, поставени от световните лидери през 2015 г.", "date": "2017.08.03", "title": "Русе: Народният представител от ГЕРБ Светлана Ангелова участва в дискусия за ползите от кърменето"}
{"url": "http://www.focus-news.net/news/2017/08/03/2422271/mika-zaykova-finansov-ekspert-dostatachen-e-plateniyat-otpusk-na-balgarina-stiga-da-ne-kopae-chushki-i-domati-na-selo-a-da-si-pochiva.html", "text": "Достатъчен е платеният отпуск на българина, стига да го използват целия и пълноценно. Не да копае домати и чушки, а да си почива, да възстановява силите си, да се разнообразява. Това каза в интервю за Агенция „Фокус“ финансовият експерт Мика Зайкова за почивките и бързите кредити пред лятото. „Човек може да възстанови силите си и когато упражнява екстремен спорт, защото се разтоварва от напрежението. Болшинството от българите почиват на село, копаейки домати, чушки и правейки зимнина. Ние се пак уникални пак в тази насока. Правим зимнина, защото не можем да си я купим или ако я купим, не е толкова качествена. Това, което можем да си купим с нашите пари“, коментира Зайкова. \r\nПо думите й Гърция е по-добре, тъй като там и доходите са по-високи. „Дори и преработени през покупателната способност, защото там не е много скъпо. Във фалирала Гърция един човек дори и по данните на Евростат хората, които могат да си позволят почивка са повече от тези, които не могат. Те имат някъде около 50%, които могат или не могат да отидат. Независимо, че Трудовият кодекс ти разрешава 20 дни, има фирми, които ще дадат и повече отпуск, работата е там, че българинът ползва една седмица през лятото и една през зимата. Това му е почивката на българина, поради различни причини“, допълни тя и уточни, че най-първата е да си запази работата, защото не може да си позволи да отсъства дълго. „Втората причина е нивото на доходите. Българите ходят в Гърция, преди ходеха и в Турция, но сега поради ситуацията там се ограничават, защото там все пак има военно положение и не е много сигурно. Ако погледнем, преди всички българинът се интересува от това да му излезе възможно най-евтино и малко да се почувства като човек“, добави Зайкова. Според нея затова българите ходят по-често в Гърция, отколкото на нашето Черноморие. „Хигиенните условия, качеството на all inclusive е по-високо от нашето, колкото и да не искаме да си го признаем“, каза още Мика Зайкова. \r\nЛюба АЛЕКСИЕВА", "date": "2017.08.03", "title": "Мика Зайкова, финансов експерт: Достатъчен е платеният отпуск на българина, стига да не копае чушки и домати на село, а да си почива"}
{"url": "http://www.focus-news.net/news/2017/08/03/2422272/kyustendil-otchita-se-spad-v-broya-na-katastrofite-v-oblastta-prez-letniya-sezon.html", "text": "Отчита се спад в броя на катастрофите през летния сезон в Кюстендилска област. Това каза пред журналисти Катя Табачка, говорител на Областна дирекция на МВР – Кюстендил, предаде репортер на Радио „Фокус” – Кюстендил. Според Катя Табачка има спад с около 30 пътни произшествия за периода от 15 юни до 31 юли, в сравнение със същия период на миналата година. В този отрязък от време няма смъртни случаи, предизвикани от катастрофи. Регистрирани са общо 70 пътни произшествия, от тях 46 са тежки, ранени са 26 души – водачи на превозни средства и пътници в тях. По думите на Катя Табачка за месец август е планиран сериозен контрол по пътищата, водещи към граничните пунктове и туристическите селища, в това число и в посока Рилски манастир.\r\nВенцеслав ИЛЧЕВ", "date": "2017.08.03", "title": "Кюстендил: Отчита се спад в броя на катастрофите в областта през летния сезон"}
{"url": "http://www.focus-news.net/news/2017/08/03/2422268/petko-dimitrov-zarnoproizvoditel-zhatvata-na-pshenitsata-v-pazardzhishko-priklyuchi-pri-sreden-dobiv-ot-okolo-400-kg-ot-dekar.html", "text": "Жътвата на пшеницата в Пазарджишко приключи при добив от около 400 кг от декар, каза за Радио „Фокус“ – Пазарджик Петко Димитров, зърнопроизводител от Пазарджик. „В региона приключи и жътвата на ечемика. Добивите тази година са малко по-високи от миналата година, но не много. При пшеницата масово са около 400 килограма от пшеницата и малко над 400 кг от декар от ечемика. Имаше период през пролетта, когато за житните влагата беше добра. Накрая обаче, точно преди жътвата, засушаването се отрази и намали количествата”, допълни Димитров. Според него очакванията на зърнопроизводителите в Пазарджишко са били за добиви над 450 килограма на декар, но заради високите температури реколтата е по-слаба. „Хлебната пшеница е с много добро качество, което не знаем на какво се дължи. От обикновените пшеници имаме такива, които даваха глутен от порядъка на 20, сега е 24 -25 и показателите като хлебопекарни качества са по-високи”, каза още производителят.\r\nТеодора ДИМИТРОВА", "date": "2017.08.03", "title": "Петко Димитров, зърнопроизводител: Жътвата на пшеницата в Пазарджишко приключи при среден добив от около 400 кг от декар"}
{"url": "http://www.focus-news.net/news/2017/08/03/2422273/dobrich-shte-se-provede-obshtestveno-obsazhdane-na-proekt-za-integriran-plan-za-upravlenie-na-zashtitena-zona-kompleks-kaliakra.html", "text": "Във връзка с разработването на Интегриран план за управление на защитена зона SCI BG0000573 „Комплекс Калиакра” за опазване на природните местообитания и на дивата флора и фауна и защитени зони SРА BG0002051 „Калиакра” и SРА BG0002097 „Белите скали” за опазване на дивите птици и на основание чл. 55, ал.1 от Закона за защитените територии, и във връзка с чл.12, ал.1, чл.13 и чл.14, ал.1 от Наредбата за разработване на планове за управление на защитени територии, изпълнителят ИБЕИ-БАН организира обществено обсъждане на проекта. Това съобщиха от пресцентъра на Община Каварна. Общественото обсъждане ще се състои на 04.08.2017г. от 10:00 часа в заседателната зала на Община Каварна.\r\nИнтегрираният план за управление на защитените зони е на разположение за интересуващите се в периода от 04.07.2017г. до 04.08.2017г. всеки работен ден от 08:00  до 17:00 часа в сградата на Община Каварна, етаж ІІІ, стая 309.\r\nВ електронен вариант документът се намира на електронната страницата на ИБЕИ-БАН www.iber.bas.bg.", "date": "2017.08.03", "title": "Добрич: Ще се проведе обществено обсъждане на проект за Интегриран план за управление на защитена зона „Комплекс Калиакра”"}
{"url": "http://www.focus-news.net/news/2017/08/03/2422270/makfaks-makedoniya-prokuraturata-povdigna-obvinenie-sreshtu-mazha-vlachil-radmila-shekerinska-za-kosata.html", "text": "Скопската прокуратура внесе обвинителен акт срещу лицето, което е влачило депутата от СДСМ за косата по време на насилието в парламента, предизвикано на 27 април тази година, предаде македонската медия \"Макфакс\".\r\nПрокуратурата съобщи, че лицето е обвинено за насилие и че го заплашва затвор от 3 до 10 години. \"Лицето е обвинено, че по време на събитията в парламента е извършило грубо насилие,  дърпайки за косата депутата от. Пострадалата Шекеринска е получила тежка телесна повреда \", съобщи скопската прокуратура.Агенция \"Фокус\" припомня:\r\nЛицето, което вечерта на 27 април нападна физически депутата Радмила Шекеринска по време на събитията в Македонското събрание е с инициали А.П.\r\nВсе още не се знае дали прокуратурата е поискала и осигуряването на кадри от кървавия инцидент в парламента, част от които бяха публикувани. На тях се вижда как лицето физически атакува Шекеринска, влачейки я за косата. Виктор Турмаков", "date": "2017.08.03", "title": "\"Макфакс\" (Македония): Прокуратурата повдигна обвинение срещу мъжа, влачил Радмила Шекеринска за косата"}
{"url": "http://www.focus-news.net/news/2017/08/03/2422276/asahi-shimbun-v-tokio-gori-ribniyat-pazar-tsukidzhi-nay-golemiyat-v-sveta.html", "text": "Десетки пожарни коли потушават огромен пожар на рибния пазар „Цукиджи“ в Токио – най-големият в света. Властите нямат данни за пострадали, предаде  Asahi Shimbun.\r\nОгънят е избухнал в четвъртък следобед и на място са пристигнали около 30 пожарни коли. Облаци дим покриват небето, а усилията огънят да се потуши са забавени от тесните улички на квартала и неговите близко разположени сгради.\r\nВластите съобщават, че пожарът е погълнал четири сгради и площ от около 200 кв. м.  \r\n„Цукиджи“ привлича десетки хиляди туристи всяка година и е известен с десетките си ресторанти, предлагащи риба директно уловена от морето.  Виктор Турмаков", "date": "2017.08.03", "title": "Asahi Shimbun: В Токио гори рибният пазар „Цукиджи“ – най-големият в света"}
{"url": "http://www.focus-news.net/news/2017/08/03/2422269/kardzhali-retsidivist-s-21-prisadi-za-krazhbi-e-osaden-na-2-godini-lishavane-ot-svoboda.html", "text": "По обвинителен акт на Районна прокуратура - Кърджали е осъден Северин И., на 33 г., за това, че при условията на опасен рецидив, чрез разрушаване на прегради, здраво направени за защита на имот, е отнел чужди движими вещи от владението на собственика без неговото съгласие с намерението противозаконно да ги присвои. Това съобщиха от пресцентъра на Апелативна прокуратура - Пловдив. Районен съд - Кърджали му е наложил наказание от 2 години „лишаване от свобода“ при строг режим, като делото се е разгледало по реда на съкратеното съдебно следствие. Северин И. се е признал за виновен. Присъдата е потвърдена от Окръжен съд - Кърджали и е влязла в сила. \r\nСеверин И. е признат за виновен за това, че на 7 февруари 2017 г., около 3 часа, в гр. Кърджали, разбил витринно стъкло на магазин за хранителни стоки, влязъл в помещението и оттам отнел 140 кутии цигари от различни марки. Част от тях поставил в чанта, а останалите в дрехите си. Алармената система на магазина се е задействала и Северин И. бил задържан при излизане от търговския обект от полицаи и служители от фирма за охрана със СОТ. До момента Северин И. е осъждан общо 22 пъти, като 21 от присъдите са за кражби, а една за грабеж.", "date": "2017.08.03", "title": "Кърджали: Рецидивист с 21 присъди за кражби е осъден на 2 години лишаване от свобода"}
{"url": "http://www.focus-news.net/news/2017/08/03/2422278/targovishte-chast-ot-terasa-na-zhilishten-blok-se-e-srutila-v-tsentara-na-grad-omurtag.html", "text": "Част от тераса на жилищен блок се е срутила снощи в центъра на град Омуртаг. Това съобщиха от пресцентъра на Областна администрация Търговище. Огромен къс се е отчупил от терасата на четвъртия етаж на жилищна сграда намираща се на улица „Цар Освободител“ 4. Областният управител на Търговище Митко Стайков е посетил мястото на инцидента. Той е предприел мерки и е координирал действията на съответните органи по обезопасяване на района, за да се избегнат случаи с пострадали или жертви.", "date": "2017.08.03", "title": "Търговище: Част от тераса на жилищен блок се е срутила в центъра на град Омуртаг"}
{"url": "http://www.focus-news.net/news/2017/08/03/2422274/burgas-vazstanoveno-e-dvizhenieto-v-ednata-lenta-po-pat-ii-73-prilep-razklona-za-s-kamchiya.html", "text": "Възстановено е движението в едната лента по път II-73 Прилеп - разклона за с. Камчия (Ришки проход). Това съобщиха от пресцентъра на Агенция \"Пътна инфраструктура\". Движението се извършва двупосочно в свободната лента и се регулира от \"Пътна полиция\".", "date": "2017.08.03", "title": "Бургас: Възстановено е движението в едната лента по път II-73 Прилеп - разклона за с. Камчия"}
{"url": "http://www.focus-news.net/news/2017/08/03/2422275/kyustendil-nito-edin-ot-dvamata-kandidati-za-upravitel-na-obshtinskata-bolnitsa-v-dupnitsa-ne-e-odobren.html", "text": "Нито един от двамата кандидати за управител на общинската болница в Дупница не е одобрен. Това съобщиха за Радио „Фокус” – Кюстендил от определената от Общински съвет – Дупница временна комисия за провеждане на конкурса за управител на лечебното заведение. Комисията се е събрала, разгледала е документите на двамата кандидати и представените от тях стратегии за развитие на болницата. Двамата са временният ръководител на лечебното заведение доцент Димитър Недин и Даниела Ильова, но те не са получили минималната оценка – 4,50. \r\nПредстои Общинският съвет в Дупница да насрочи нова дата за провеждане на конкурс, а до тогава доцент Димитър Недин ще продължи да изпълнява длъжността на управител на болницата в града.\r\nВенцеслав ИЛЧЕВ", "date": "2017.08.03", "title": "Кюстендил: Нито един от двамата кандидати за управител на общинската болница в Дупница не е одобрен"}
{"url": "http://www.focus-news.net/news/2017/08/03/2422279/varna-dvama-dushi-sa-postradali-pri-tezhka-katastrofa-na-avtomagistrala-hemus-predi-razklona-za-selo-nevsha.html", "text": "Тежка катастрофа между лек и товарен автомобил е станала на автомагистрала \"Хемус\" преди разклона за село Невша. Това съобщиха за Радио \"Фокус\" - Варна от пресцентъра на ОДМВР - Варна. Сигнал за произшествието между лек автомобил с чужда регистрация и товарен автомобил е постъпил около 13.40 часа. По първоначална информация вероятно при маневра за изпреварване, предприета от водача на лекия автомобил, колата се е прибрала по-рязко и се е стигнало до сблъсък с изпреварвания товарен автомобил. Пострадали са двама души - чужди граждани. Единият е на 68 години. И двамата са откарани в болнично заведение, но все още няма информация за състоянието им.  Движението в района на катастрофата не е спряно, тъй като при инцидента лекият автомобил е излязъл извън пътното платно. \r\nМарияна ВАЛЕНТИНОВА", "date": "2017.08.03", "title": "Варна: Двама души са пострадали при тежка катастрофа на автомагистрала \"Хемус\" преди разклона за село Невша"}
{"url": "http://www.focus-news.net/news/2017/08/03/2422277/d-r-ognyan-simeonov-dietolog-balansirano-menyu-s-proteini-vaglehidrati-i-maznini-pomaga-za-otslabvane-prez-lyatoto.html", "text": "Когато искаме да отслабваме през горещите дни, задължително трябва да комбинираме в менюто си протеини, въглехидрати и мазнини на едно ядене. Това каза диетологът д-р Огнян Симеонов в интервю за Агенция „Фокус“.\r\n„Източник на протеини могат да бъдат сиренето, кашкавалът, яйцата, месото, рибата и много други. Въглехидрати са всички плодове и зеленчуци, както и алкохолът. А към графата на мазнините включваме всички видове ядки, маслини и зехтини, за които най-добре е да бъдат студено пресовани“, обясни Симеонов.\r\nДиетологът посочи и примерно меню, подходящо за едно основно хранене. „120-130 грама филе от риба, салата (около един килограм за мъже, а за жени – половин) и една чаена лъжичка зехтин или десетина маслини. Но маслините никога не трябва да бъдат черни, защото черните маслини се боядисват. Истинската маслина е или кафява, или тъмно кафява или зелена. Много важно е хората да разберат това и видят ли черна маслина да бягат от нея“, каза той.\r\nСпоред д-р Симеонов е допустимо към основното си хранене да включим и една-две чаши вино, до 500 грама бира или между 50 и 100 грама твърд алкохол. „Трябва да се има предвид обаче, че алкохолът се води тежък въглехидрат и 50 грама твърд алкохол по калории се равняват приблизително на 500 грама Шопска салата“, обясни той.\r\nЗа изгаряне на излишни телесни мазнини диетологът препоръчва още и преди всяко хранене да пием по две чаши топла вода. „Топлата вода е като еликсир за червата. Тя прави нещо като вътрешно измиване. На същия принцип, по който ние се къпем външно, топлата вода ни почиства отвътре. И ако не всеки път, то поне сутрин преди закуска е хубаво да правим това нещо“, обясни Симеонов.\r\nЦветилена СИМЕОНОВА", "date": "2017.08.03", "title": "Д-р Огнян Симеонов, диетолог: Балансирано меню с протеини, въглехидрати и мазнини помага за отслабване през лятото"}
{"url": "http://www.focus-news.net/news/2017/08/03/2422281/pazardzhik-politsai-ot-grada-se-vklyuchvat-v-protestnite-deystviya-v-drugi-gradove-v-stranata.html", "text": "Засега в Пазарджик не са планирани протести на полицаи, каза за Радио „Фокус” – Пазарджик Иван Сердаров, зам.-председател на синдикалното дружество към ОДМВР – Пазарджик. „Сезонът е отпускарски, много хора не са на работа. Възможно е през месец септември и в Пазарджик да се организират протестни действия, но засега такива не са насрочени. Въпреки това, наши колеги участват в провежданите в другите градове протести, които продължават, като днес такъв се проведе в Благоевград”, допълни Сердаров. Той уточни, че това участие не е организирано и всеки служител на полицейската дирекция в Пазарджик може да се присъедини към колегите си, ако желае. „Колкото до средствата за работно облекло, колегите казаха, че изплащането става доста бързо и без проблеми. В момента получаваме пари, които не са осигурени във времето назад и сега се осигуряват. Не се изплащат такива за годините 2016 и 2017 година. Колегите, при налични униформи в склада, могат да си осигурят дрехи, с които да работят. Това е един вид компенсация, че те през годините са си осигурявали униформено облекло сами”, поясни Иван Сердаров.\r\nТеодора ДИМИТРОВА", "date": "2017.08.03", "title": "Пазарджик: Полицаи от града се включват в протестните действия в други градове в страната"}
{"url": "http://www.focus-news.net/news/2017/08/03/2422283/dha-arestuvan-kato-gyulenist-bivsh-turski-politsay-pochina-ot-sardechna-kriza-v-zatvora.html", "text": "Бивш турски полицай, арестуван като „гюленист”, почина от сърдечна криза в Затвор № 2 от закрит тип „Т” в провинция Османие, Южна Турция, предаде информационната агенция  Догу хабер ажансъ (ДХА). \r\n Арестантът се е почувствал зле на 1 август в затворническата килия и поради болки в гърдите е откаран с линейка в държавната болница. Въпреки положението усилия, лекарският екип не е успял да му спаси живота. Починалият 52-годишен Ахмет Татар е служил в пътната полиция в Диарбекир и се е пенсионирал през 2015 година, посочва още ДХА. Георги Димов", "date": "2017.08.03", "title": "ДХА: Арестуван като „гюленист” бивш турски полицай почина от сърдечна криза в затвора"}
{"url": "http://www.focus-news.net/news/2017/08/03/2422282/radio-svobodna-evropa-makedoniya-kosovskite-deputati-polozhiha-kletva-v-parlamenta.html", "text": "Депутатите в новия състав на парламента на Косово днес положиха клетва, почти два месеца след парламентарните избори в страната. Временният председател Адем Микуловчи прекъсна заседанието, след като партиите не успяха да номинират кандидат, който ще оглави парламента. Заседанието се очаква да продължи през целия ден, предаде радия \"Свободна Европа\" в македонската си редакция.\r\nДепутатите трябва да изберат нов председател и негови заместници, с което да отворят пътя за президента Хашим Тачи да предложи мандат, който ще сформира правителство. Тачи заяви, че ще даде мандата на Рамуш Харадинай, лидер на Алианса за бъдеще на Косово въпреки спекулациите, че той няма да бъде в състояние да сформира правителство. Виктор Турмаков", "date": "2017.08.03", "title": "Радио \"Свободна Европа\" (Македония): Косовските депутати положиха клетва в парламента"}
{"url": "http://www.focus-news.net/news/2017/08/03/2422280/razgrad-v-oblastta-se-otchitat-po-visoki-dobivi-ot-echemik-pshenitsa-i-rapitsa-spryamo-minalata-godina.html", "text": "В областта се отчитат по-високи добиви от ечемик, пшеница и рапица спрямо миналата година. Средният добив от ечемик в региона е 570 кг/дка, което е с 40 кг повече спрямо 2016 година, съобщиха за Радио „Фокус“ - Шумен от Областната дирекция „Земеделие“. Реколтирани са 62 138 дка, като получената продукция е 35 473 тона. Завършила е и жътвата на зимна маслодайна рапица. Прибрана е реколта от 110 582 дка, като са получени 39 793 тона. Средният добив е 360 кг/дка срещу 340 кг/дка за предходната година. Жътвата на пшеница в област Разград е завършила във всички общини с изключение на община Самуил. От реколтираните в региона 99.85% от посевите, са получени 289 831 тона пшеница. Средно от декар са получени по 600 кг жито. През 2016 година средният добив пшеница в Разградско е бил 556 кг/дка.\r\nИвелина ИВАНОВА", "date": "2017.08.03", "title": "Разград: В областта се отчитат по-високи добиви от ечемик, пшеница и рапица спрямо миналата година"}
{"url": "http://www.focus-news.net/news/2017/08/03/2422285/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В днешното издание на предаването „Дупница – Ключът към Рила“ по Радио „Фокус“ – Пирин ще Ви заведем в едно райско кътче в община Дупница - село Бистрица. С това издание ще поставим началото и на нашата обиколка в чудните кътчета на общината. Населеното място се намира в планински район и е разположено в полите на Рила планина, само на 2 км от град Дупница. Селото не е голямо, но в пределите му е събрана такава хубост, че посетиш ли го веднъж, няма как да не искаш да го направиш и втори път. Днес ще Ви разкажем за Бистришкия водопад и местността Самиковището, известна с красивите си морени. Бистрица е изходен пункт за много интересни преходи в Рила. Най- популярният от тях тръгва от селото, преминава през хижа „Иван Вазов“ и стига до Рилския манастир. Безспорно Бистрица е докосната от Бог, а за да се убедите в това, ще разчитаме на разказа на кмета на селото Кирил Огненски. \r\nВсичко това и още, придружено с хубава музика за добро настроение и позитивен ден, Ви очаква в „Дупница – Ключът към Рила“ от 16.00 до 17.00 часа с водещ Лора Калчева.", "date": "2017.08.03", "title": "Акценти в предаването „Дупница – Ключът към Рила“ по Радио „Фокус“ – Пирин"}
{"url": "http://www.focus-news.net/news/2017/08/03/2422288/voice-of-america-23-dushi-sa-zaginali-pri-navodneniya-v-tayland.html", "text": "Наводненията в североизточните и източните райони на Тайланд са убили най-малки 23 души, а щетите се изчисляват на 300 млн. долара, предаде  Voice of America.\r\nОт предизвиканите от проливните дъждове наводнения са пострадали десет провинции в страната, като са пострадали повече от 720 хил. души по данни на МВР на страната. Около 1554 кв. км. оризови насаждения са унищожени. \r\nМинистър-председателят на Тайланд Прают Чан-оча е посетил жертви на наводнението в провинцията Какон Након и е посочил, че правителството работи по закон за управлението на водите, който да предпазва от наводнения.  Виктор Турмаков", "date": "2017.08.03", "title": "Voice of America: 23 души са загинали при наводнения в Тайланд"}
{"url": "http://www.focus-news.net/news/2017/08/03/2422286/api-do-10-avgust-v-noshtnite-chasove-shte-se-izvarshva-remont-na-pat-i-6-sofiya-burgas-ot-izhoda-na-burgas-do-paten-vazel-vetren-na-avtomagistrala-trakiya.html", "text": "От днес – 3 август, до 10 август в нощните часове, от 22.00 ч. до 06.00 ч. сутринта, ще се извършва текущ ремонт на настилката на път I-6 София – Бургас, от изхода на град Бургас до пътен възел „Ветрен“ на автомагистрала „Тракия“. Това съобщиха от пресцентъра на Агенция \"Пътна инфраструктура (АПИ). Ремонтните дейности ще започнат в платното в посока пътен възел „Ветрен“, като движението на автомобилите ще се осъществява в една лента. През следващата седмица ще се ремонтира платното в посока Бургас.\r\nВ светлата част на денонощието трафикът в участъка ще се извършва без ограничения, в двете посоки. Ремонтни работи няма да се извършват в дните петък, събота и неделя. \r\nНеобходимо е шофьорите да се движат с повишено внимание, като следват стриктно поставената сигнализация, ограничението на скоростта – 50 км/ч, и указанията на контролните органи.", "date": "2017.08.03", "title": "АПИ: До 10 август в нощните часове ще се извършва ремонт на път I-6 София – Бургас, от изхода на Бургас до пътен възел „Ветрен“ на автомагистрала „Тракия“"}
{"url": "http://www.focus-news.net/news/2017/08/03/2422284/valentin-krastev-pbzn-prodalzhava-gaseneto-na-pozhara-v-rayona-na-burgaskoto-selo-izvorishte.html", "text": "Продължава гасенето на пожара в района на бургаското село Изворище. Това съобщи за Агенция „Фоксус“ говорителят на Главна дирекция „Пожарна безопасност и защита на населението“ Валентин Кръстев. „Фокус“ припомня: Пожарът край вилна зона в село Изворище възникна към 13.00 часа на 2 август. Огънят обхвана сухи треви на голяма площ и две постройки. По-късно през деня той бе локализиран и овладян. От РИОСВ направиха замервания на въздуха и установиха, че няма превишение на показателите му. Заради пламъците беше затворен пътят Банево-Изворище. Според кмета на село Изворище няколко вили са се запалили, вследствие на пожара.", "date": "2017.08.03", "title": "Валентин Кръстев, ПБЗН: Продължава гасенето на пожара в района на бургаското село Изворище"}
{"url": "http://www.focus-news.net/news/2017/08/03/2422290/priklyuchi-izpalnenieto-na-proekt-za-komunikatsionna-kampaniya-za-populyarizirane-na-eden-destinatsiite-ot-balgariya.html", "text": "Министерството на туризма приключи проект на тема „Комуникационна кампания за популяризиране на EDEN дестинациите от България-II“ (абревиатура от European Destinations of ExcelleNce), съобщиха от пресцентъра на министерството. Кампанията бе на стойност 60 088 евро и се финансира от Европейската комисия (ЕК) по Програма COSME (72.08%) и от националния бюджет (27,92%) по Споразумение за безвъзмездна помощ, сключено през м. януари 2016 г. между МТ и ЕК. Проектът бе с продължителност 18 месеца и приключи на 31 юли 2017г. Той е насочен основно към популяризиране на наличните EDEN дестинации в страната (Белоградчик, Кърджали, Казанлък, Силистра, Сапарева баня, Каварна, Враца, Белица, Кюстендил, Луковит и Сандански). \r\nВ рамките на Кампанията представянето на българските EDEN дестинации беше интегрирано в национална туристическа реклама на страната. Те бяха презентирани като част от националния туристически продукт на водещи за България туристически пазари по време на три международни изложения, проведени през 2016г. и 2017 г. (ITB Берлин, туристическата борса TTR в Букурещ – есен и пролет). По проекта беше осъществено участие и на четири национални туристически изложения и борси („Ваканция&СПА Експо” в София, изложение „Зелени дни”, София, Международната туристическа борса „Културен туризъм”, Велико Търново и борса „Уикенд туризъм“, гр. Русе).\r\nЗа популяризиране на богатото природно и културно-историческо наследство на EDEN дестинациите бяха изработени рекламно-информационни материали – двуезични дипляни за събития и фестивали и за тематични маршрути между EDEN дестинациите (на български и английски език); пощенски картички и магнити с детски рисунки, получени в рамките на проведен по проекта он-лайн конкурс на тема „Моята EDEN дестинация“. В допълнение бяха заснети промоционални видеа за всички дестинации-подгласници, както и общ имиджов такъв, рекламиращ всички дестинации – победители и подгласници. \r\nДопълнителна мярка за промотиране на дестинациите беше провеждането на три опознавателни пътувания по част от EDEN дестинациите с участието на специално подбрани травъл блогъри и туроператори от Румъния, Германия и България, които споделиха впечатленията си в своите блогове и социалните мрежи.\r\nС цел популяризиране и разпространение на информация, събития и добри практики от дестинациите, всеки месец беше разработван он-лайн бюлетин на EDEN дестинациите в двуезична версия (на български и английски езици). Текущо беше публикувана и информация, свързана с проекта по всички он-лайн канали на Министерството на туризма, вкл. на b2b информационно-комуникационната платформа на проекта www.edenbulgaria.eu. \r\nРеализацията на Кампанията значително спомогна както за прякото популяризиране на EDEN дестинациите, така и за цялостното представяне на България като дестинация за специализиран туризъм, насочвайки вниманието и туристическия интерес към по-малко известни дестинации и продукти предимно в еко-, културния и СПА-туризма.", "date": "2017.08.03", "title": "Приключи изпълнението на проект за комуникационна кампания за популяризиране на ЕДЕН дестинациите от България"}
{"url": "http://www.focus-news.net/news/2017/08/03/2422295/smolyan-kmetat-nikolay-melemov-pozdravi-mladezhite-ot-dobrovolcheskite-otryadi-na-smolyan-i-pobratimeniya-mu-germanski-grad-zul-koito-sa-na-10-dneven-lager-v-grada.html", "text": "Кметът Николай Мелемов поздрави младежите от доброволческите отряди на Смолян и побратимения му германски град Зул, които са на 10-дневен лагер в града, съобщиха от пресцентъра на Община Смолян. Това е третият поред лагер, в който младежи от Смолян и Зул, в духа на доброволчеството, участват заедно в интензивна програма, опознават Смолян и Родопите, обменят опит, придобиват умения и създават приятелства. \r\nРъководителят на младите огнеборци от Зул Марко Гочляк изрази своята благодарност за перфектната организация и прекрасната програма, която са подготвили РСПБЗН-Смолян, както и за помощта на Община Смолян и Община Зул. Мелемов посочи, че съвместната работа в екип е най-добрата формула за успех, което важи както за борбата с пожарите, така и за работата с младежите, които бъдещето на обществото. Той пожела на младежите да са все така активни, да запазят добри спомени от Смолян и да създадат дълготрайни приятелства, които да ги връщат при в града и вбъдеще. \r\nВ тазгодишния лагер участват 12 младежи и 5 ръководители от Зул, а от Смолян - 13 деца и 6 ръководители.   \r\nОт Община Смолян припомнят, че доброволното формирование към Община Смолян е едно от първите, регистрирани в страната, а в Германия голяма част от пожарникарите са именно доброволци. Ръководителите на групата от немска страна са огнеборци и пожарникари-доброволци.", "date": "2017.08.03", "title": "Смолян: Кметът Николай Мелемов поздрави младежите от доброволческите отряди на Смолян и побратимения му германски град Зул, които са на 10-дневен лагер в града"}
{"url": "http://www.focus-news.net/news/2017/08/03/2422289/api-dvizhenieto-na-avtomobili-do-10-tona-se-osashtestvyava-v-ednata-lenta-po-pat-ii-73-prilep-razklona-za-s-kamchiya-rishki-prohod-tovarniyat-trafik-se-prenasochva-prez-aytoski-prohod.html", "text": "Движението на автомобили до 10 тона се осъществява в едната лента по път II-73 Прилеп - разклона за с. Камчия /Ришки проход/. Това съобщиха от пресцентъра на Агенция \"Пътна инфраструктура (АПИ). Трафикът на товарни автомобили над 10 тона се пренасочва през „Айтоски“ проход. От АПИ препоръчват шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.03", "title": "АПИ: Движението на автомобили до 10 тона се осъществява в едната лента по път II-73 Прилеп - разклона за с. Камчия /Ришки проход/, товарният трафик се пренасочва през „Айтоски“ проход"}
{"url": "http://www.focus-news.net/news/2017/08/03/2422287/prodalzhava-uchastieto-na-balgarski-ekipazhi-ot-sastava-na-vvs-v-gaseneto-na-gorskite-pozhari-v-republika-makedoniya.html", "text": "Продължава участието на български екипажи от състава на ВВС в гасенето на горските пожари в Република Македония. Това съобщиха от пресцентъра на Министерството на отбраната. Военнослужещите от състава на авиобаза Крумово с вертолет Ми-17 продължават и днес, 3 август, да оказват помощ в гасенето на горските пожари в община Македонски брод, Република Македония. Предвижда се  българските екипажи да извършат полети в продължение на 6 часа на две смени, за да обливат с вода обхванатите от огъня горски масиви.\r\nВчера българските военнослужещи извършиха над 20 нальота и в продължение на 3 часа помагаха за овладяването на огнената стихия.", "date": "2017.08.03", "title": "Продължава участието на български екипажи от състава на ВВС в гасенето на горските пожари в Република Македония"}
{"url": "http://www.focus-news.net/news/2017/08/03/2422297/mrrb-izpalnenieto-na-natsionalnata-programa-za-energiyna-efektivnost-na-mnogofamilni-zhilishtni-sgradi-ne-e-spryano.html", "text": "Изпълнението на Националната програма за енергийна ефективност на многофамилни жилищни сгради не е спряно. Това съобщиха от пресцентъра на Министерството на регионалното развитие и благоустройството (МРРБ), във връзка с получени запитвания относно реализацията на програмата. От МРРБ уточняват, че преди да бъдат сключвани нови договори по нея, е необходимо да приключат дейностите по вече одобрените за финансиране 2022 сгради в цялата страна \r\nКъм 3 август 2017 г. от 2022 сгради със сключени договори за целево финансиране, 541 са въведени в експлоатация. В процес на изпълнение на строително-монтажни работи са 594 сгради. Мерки по подобряване на енергийната ефективност предстои да бъдат реализирани и по още 887 сгради.\r\nСлед приключване на всички дейности по обновяването на одобрените сгради, ще бъде направен анализ на свободния финансов ресурс, преди да бъде подновен приемът на документи в „Българска банка за развитие“ АД за сключване на нови договори за целево финансиране.", "date": "2017.08.03", "title": "МРРБ: Изпълнението на Националната програма за енергийна ефективност на многофамилни жилищни сгради не е спряно"}
{"url": "http://www.focus-news.net/news/2017/08/03/2422293/petko-dimitrov-zarnoproizvoditel-po-visoki-sa-izkupnite-tseni-na-pshenitsata-tazi-godina.html", "text": "По-високи са изкупните цени на пшеницата тази година. Това каза за Радио „Фокус” – Пазарджик Петко Димитров, зърнопроизводител от Пазарджик. Той припомни, че миналата година изкупните цени бяха най-ниски за последните 20 години. „Доколкото си спомням, преди година цената за килограм хлебна пшеница с добри хлебни качества беше 0.25 лева. Тази година имаме цени от 0.28 лева за килограм. През последните дни има лек спад надолу – с по 1 стотинка за килограм, но нещата се движат в тези граници. Иначе масово изкупната цена е 0.26 лева за фуражна, 0.27 лева за хлебна и много рядко 0.28 лева за килограм”, каза още Димитров. По думите му миналата година е била с рекордно ниски цени, като е имало предложения за цени от 0.23 лева за килограм фуражна пшеница. Той припомни, че цените не зависят от вътрешния пазар, а изцяло от световните пазари.\r\nТеодора ДИМИТРОВА", "date": "2017.08.03", "title": "Петко Димитров, зърнопроизводител: По-високи са изкупните цени на пшеницата тази година"}
{"url": "http://www.focus-news.net/news/2017/08/03/2422294/donald-tramp-otnosheniyata-mezhdu-sasht-i-rusiya-sa-na-nay-niski-i-mnogo-opasni-ravnishta.html", "text": "Президентът на САЩ Доналд Тръмп заяви, че отношенията между Вашингтон и Москва са достигнали до най-ниски и много опасни равнища, след като одобри новия пакет санкции срещу Русия, гласувани от Конгреса, предаде  AFP.\r\n„Нашите отношения с Русия са на исторически най-ниски и много опасни равнища“, написа Тръмп на страниците на социалната мрежа „Туитър“. \r\n„Може да благодарите на Конгреса, същите хора, които не могат да гласуват промени в здравеопазването“, добави той, посочвайки скорошното си поражение в Сената, където се опита да представи планове за здравна реформа.  Виктор Турмаков", "date": "2017.08.03", "title": "Доналд Тръмп: Отношенията между САЩ и Русия са на най-ниски и много опасни равнища"}
{"url": "http://www.focus-news.net/news/2017/08/03/2422298/accent-tv-v-moldova-se-provezhdat-savmestni-moldavsko-amerikanski-voenni-ucheniya.html", "text": "Повече от 140 войници от сапьорско-инженерните части на армията на Молдова и от националната гвардия на САЩ от щата Северна Каролина участват в учения край село Булбоака. Учението ще приключи на 5 август, предаде  Accent-TV.\r\nУчението на Молдова и САЩ демонстрира резултатите от протеклите в предишните дни общи тренировки. Американските войници са споделили с молдавските си партньори опит при справяне с експлозиви и при предоставяне на първа помощ.  Виктор Турмаков", "date": "2017.08.03", "title": "Accent-TV: В Молдова се провеждат съвместни молдавско-американски военни учения"}
{"url": "http://www.focus-news.net/news/2017/08/03/2422291/vitsepremierat-ekaterina-zaharieva-pristigna-v-saraevo.html", "text": "Заместник министър-председателят по правосъдната реформа и министър на външните работи на Република България Екатерина Захариева пристигна в Сараево. Това съобщиха от пресцентъра на Министерството на външните работи. Първият ни дипломат е на двудневно посещение в Босна и Херцеговина (БиХ). Там тя продължава балканската си обиколка, по време на която представя приоритетите на предстоящото за страната ни Председателство на Съвета на ЕС. Неговият основен фокус ще бъде върху европейската перспектива на Западните Балкани. \r\nДнес вицепремиерът Екатерина Захариева ще посети военната база Бутмир в Сараево. Тя ще се срещне с командващия въоръжените сили на ЕС в Сараево (EUFOR) - генерал-майор Антон Валднер, с командира на Щаба на НАТО в столицата на БиХ  - бригаден-генерал Робърт Хюстън, както и с българския военен контингент в състава на EUFOR. По-късно през деня Захариева ще разговаря и с представители на местното самоуправление, на институцията на Омбудсмана и на неправителствения сектор в страната. \r\nНа 4 август програмата на министър Захариева включва срещи с колегата й Игор Църнадак, с Бакир Изетбегович, член на Председателството на Босна и Херцеговина, със заместник-председателстващия Съвета на министрите и министър на външната търговия и икономическите отношения Мирко Шарович, както и с министъра на отбраната Марина Пендеш. \r\nРепублика България и Босна и Херцеговина поддържат отношения на приятелство и партньорство, в които не съществуват открити или спорни въпроси, както и нерешени проблеми. \r\nДипломатически отношения между двете страни са установени през януари 1996 г. България е първата държава, която на 15 януари 1992 г. признава независима и суверенна Босна и Херцеговина.  През март 1996 г. е открито посолство на Република България в Сараево, а от месец ноември 2005 г. в София функционира посолство на Босна и Херцеговина. \r\nКонтактите на високо и най-високо равнище са активни. Последната среща на вицепремиера и външен министър Екатерина Захариева с колегата й от Босна и Херцеговина Игор Църнадак беше на 11 юли 2017 г., в рамките на неформалната среща на външните министри от ОССЕ в Мауербах, Австрия. \r\nТърговските отношения между Република България и Босна и Херцеговина се развиват на основата на Споразумение за икономическо сътрудничество между двете страни, което е в сила от 20 май 2015 г. Двустранният стокообмен през 2016 г. в сравнение с предходната 2015 г. бележи ръст от 21.28%. Положителна тенденция се наблюдава и при данните за  износа за същия период – ръст от 13,35%, както и при вноса - ръст  от 37,18%. Търговското салдо за България също е положително и възлиза на 27.33 млн.евро. Потенциални области за активизиране на двустранното търговско-икономическо сътрудничество са селско стопанство, туризъм и хотелиерство, транспортна инфраструктура, услуги, дървопреработване, строителство, енергетика. \r\nПоложителни тенденции на развитие се наблюдават и в туристическия сектор.  През 2016 г. се отчита ръст от 5,9 % на босненски туристи, посетили България в сравнение с 2015 г. През същия период 1 751 български граждани са посетили БиХ, което е ръст от 171.1 %, в сравнение с показателите от 2015 г., когато българските туристи са били по-малко от 900. Интерес у българските туристи към БиХ будят както установени културни събития като Международния филмов фестивал в Сараево, където успешно се представят български продукции, така и тепърва налагащи се предложения за приключенски туризъм по поречието на река Тара. \r\nБългария е последователна в подкрепата си за евро-атлантическата перспектива на Босна и Херцеговина. Страната ни има готовност да сподели своя опит в тази област с оглед подпомагане на преговорния процес на БиХ с ЕС. \r\nБългария бе четвъртата държава-членка на ЕС, която ратифицира Споразумението за стабилизиране и асоцииране на Босна и Херцеговина с ЕС. Това стана още на 13 март 2009 г. Споразумението влезе в сила на 1 юни 2015 г.", "date": "2017.08.03", "title": "Вицепремиерът Екатерина Захариева пристигна в Сараево"}
{"url": "http://www.focus-news.net/news/2017/08/03/2422300/prof-georgi-vaysilov-publikatsiyata-ot-izsledvaneto-na-balgarski-i-frenski-ucheni-na-zeoliti-v-spisanie-nature-materials-e-uspeh-za-naukata-i-potentsialno-za-industriyata.html", "text": "Публикацията от изследването на български и френски учени на зеолити в списание Nature Materials е успех за науката и потенциално за индустрията, ако реши да го приложи. Това каза проф. Георги Вайсилов от катедрата по органична химия и фармакогнозия на Факултeта по химия и фармация към Софийския университет „Св. Климент Охридски“, в интервю за Агенция „Фокус“ във връзка с публикация на български и френски учени в едно от най-авторитетните научни списания Nature Materials. Той разказа, че идеята за тази публикация и общо за изследването е свързана с търсене на възможности за стабилизиране на зеолитите. „Нормално тези материали се получават синтетично, но съдържат дефекти в кристалната си структура. Това са места, където липсва един от атомите в структурата. Идеята беше с въвеждане на съединение на волфрам в реакционната смес още, когато се синтезират да се запълнят тези места, така че да се получи материал, който е без дефекти. Това изследване траеше няколко години. Нашето включване към него беше след като беше вече получен този нов материал. Моята група се занимава с моделиране на различни типове такива материали с използване на квантово-химични методи и ние трябваше да обясним къде се намират тези волфрамови центрове и как са свързани със структурата“, каза проф. Вайсилов. Според него публикацията е успех преди всичко в това, че е разработен подход за получаване на такива материали, които са значително по-стабилни отколкото тези, които се получават стандартно при синтеза на зеолити. Той поясни, че българската група е работила преди всичко по моделиране на тези материали. Проф. Вайсилов уточни, че са пресмятали техните характеристики и свойства. „По този начин обяснихме защо се получава стабилен материал, т.е. защо волфрамът се включва на местата, където има дефекти и как точно той е включен в структурата на зеолита. Обяснихме и с квантово-химичните изчисления, наблюдаваните спектрални характеристики“, допълни той. \r\nДеница КИТАНОВА", "date": "2017.08.03", "title": "Проф. Георги Вайсилов: Публикацията от изследването на български и френски учени на зеолити в списание Nature Materials е успех за науката и потенциално за индустрията"}
{"url": "http://www.focus-news.net/news/2017/08/03/2422296/kyustendil-prez-tsyaloto-lyato-ekspertna-grupa-shte-sledi-za-bezopasnostta-i-normalnoto-poddarzhane-na-pluvnite-baseyni.html", "text": "През цялото лято експертна група ще следи за безопасността и нормалното поддържане на плувните басейни. Това каза пред Радио „Фокус” – Кюстендил Стоян Стоянов, експерт „Младежки дейности” към Община Кюстендил. По думите му всяка година се структурира комисия по водноспасителна дейност и обезопасяване на водните площи, която се назначава със заповед, издадена от кмета на Община Кюстендил. „В нея са включени експерти от Община Кюстендил, инспектори от регионална здравна инспекция и от МВР – Кюстендил, има специалисти по водно спасяване към БЧК, както и от регионална дирекция пожарна безопасност и защита на населението – Кюстендил. Задачите, които комисията изпълнява, мога да разделя на три типа: превантивни, разрешителни и контролни”, каза Стоян Стоянов. По думите му предварителните са проверки, относно готовността на плувните басейни за работа през летния сезон. „Разрешителните са свързани с подготовката и издаването на заповеди от кмета за разрешаване експлоатацията на изрядните плувни басейни и разбира се, се извършват контролни, периодични проверки на басейните и другите водни площи по отношение спазването на разпоредбите”, каза Стоян Стоянов.\r\nВенцеслав ИЛЧЕВ", "date": "2017.08.03", "title": "Кюстендил: През цялото лято експертна група ще следи за безопасността и нормалното поддържане на плувните басейни"}
{"url": "http://www.focus-news.net/news/2017/08/03/2422299/d-r-inzh-ivan-getsov-vmz-sopot-blizo-50-miliona-sa-investitsiite-v-druzhestvoto-pred-poslednata-godina-i-polovina.html", "text": "Близо 50 милиона са инвестициите, които направи ВМЗ пред последната година и половина. Това съобщи в предаването „Със славната 2-ра Тракийска дивизия – За честта на България” на Радио „Фокус” - Пловдив д-р инж. Иван Гецов, изпълнителен директор на ВМЗ - Сопот. „През последните 25 години не бяха правени инвестиции в нито една сфера на дружеството”, уточни Гецов. По думите му 2016 година се е оказала решаваща в това направление и освен това ВМЗ са отбелязали ръст на приходите около 400%. „Днес предприятието няма нищо общо с това отпреди 2 години”, каза Гецов. От ръководството се надяват, че вложените средства в инвестиции през 2018 г. няма да бъдат по-малко от тези през предходната година. В момента се инвестира в области, които имат сравнително бърза възвращаемост. „Целите, които сме си поставили, са повишаване на производителността, подобряване условията на труд. В перспектива инвестициите ще се насочат и във всички важни дейности на предприятието, които биха модернизирали и придали европейски вид и поведение, за да може ВМЗ да бъде конкурентоспособно дружество и в условията на намалено търсене на нашето производство“, каза още инж. Иван Гецов.\r\nЦветана ТОНЧЕВА", "date": "2017.08.03", "title": "Д-р инж. Иван Гецов, ВМЗ - Сопот: Близо 50 милиона са инвестициите в дружеството пред последната година и половина"}
{"url": "http://www.focus-news.net/news/2017/08/03/2422292/partiya-balgarski-sotsialdemokrati-pozdravi-premiera-boyko-borisov-za-podpisvaneto-na-dogovora-za-dobrosasedstvo-mezhdu-r-balgariya-i-r-makedoniya.html", "text": "Партия \"Български социалдемократи\" поздрави премиера Бойко Борисов за подписването на Договора за добросъседство между Република България и Република Македония. Това съобщиха от правителствената информационна служба. \r\n\"Уважаеми  г-н  Борисов,\r\nНие, Българските социалдемократи, Ви поздравяваме с подписването на Договора за добросъседство между Република България и Република Македония. Този акт е исторически и изгражда мостове между двете държави в политически, икономически, културен и дори исторически план.\r\nИскрено вярваме, че този важен документ няма да остане парче хартия, а ще бъде основата, върху която ще градим нашето общо настояще и ще стимулираме добросъседските отношения между двете държави. „Заедничката история“, трябва да е обединителният фактор, с който историците от двете страни да си стиснат ръцете и завинаги да бъдат забравени споровете и напрежението между България и Македония.\r\nДостойни бяха отговорите  Ви на въпросите на македонските медии, относно празненствата около Илинденско-Преображенското въстание, което избухва на 20 юли по стар стил. Позицията, че празникът е общ е правилната и българските политици, историци и общественици трябва да поддържат тезата, че празниците са ни общи, на нашите хора в миналото, в настоящето и бъдещето.\r\nНие, Българските социалдемократи, Ви предлагаме и една инициатива за празненствата през 2018 година по-случай въстанието от 1903 година. В знак на затвърждаване на договора, подписан на 1 август 2017 година, бихте могли да поканите премиера Зоран Заев на Петрова нива, за да празнуваме празника заедно\".", "date": "2017.08.03", "title": "Партия \"Български социалдемократи\" поздрави премиера Бойко Борисов за подписването на Договора за добросъседство между Р България и Р Македония"}
{"url": "http://www.focus-news.net/news/2017/08/03/2422301/dobrich-dva-ot-kulturnite-forumi-v-grada-sa-vklyucheni-v-programata-na-merkite-za-zakrila-na-detsa-s-izyaveni-darbi-ot-darzhavni-i-obshtinski-uchilishta-prez-2017-g.html", "text": "От 4 до 8 септември 2017 г. в Добрич ще се проведе традиционния Международен младежки фестивал-конкурс „Надежди, таланти, майстори“, който е един от двата културни добрички форуми, включени в Програмата на мерките за закрила на деца с изявени дарби от държавни и общински училища през 2017 г. Това съобщиха от пресцентъра на Община град Добрич. Министерският съвет прие Програмата през март тази година. Необходимите средства за изпълнението й се осигуряват от централния бюджет за 2017 г. в рамките на предвидените за тази цел средства.\r\nОсвен МММФ-К „Надежди, таланти, майстори“ в категория „Международни конкурси“ - за индивидуални изпълнители по специалностите пиано, цигулка, виолончело, флейта от втора възрастова група – до 18-годишна възраст, в приложението, предложено от Министъра на културата за предоставяне на еднократно финансово подпомагане в категория „Национални конкурси“ фигурира и Националния балетен конкурс „Анастас Петров“ – Добрич - за индивидуални изпълнители младша възраст, младежи и девойки – до 18-годишна възраст.\r\nПовече информация за Програмата може да се прочете в Държавен вестник брой 22, от дата 14.3.2017 г., Официален раздел/МИНИСТЕРСКИ СЪВЕТ, стр. 2.", "date": "2017.08.03", "title": "Добрич: Два от културните форуми в града са включени в Програмата на мерките за закрила на деца с изявени дарби от държавни и общински училища през 2017 г."}
{"url": "http://www.focus-news.net/news/2017/08/03/2422307/yambol-okrazhniyat-sad-nalozhi-nakazanie-ot-8-g-zatvor-i-190-000-lv-globa-na-mazh-za-podbuditelstvo-i-sauchastie-v-kontrabanda-na-heroin-za-nad-14-mln-lv.html", "text": "Наложиха ефективно наказание от 8 годни „лишаване от свобода“ на Камен Калнидолски  (на 57 г. от гр. Кюстендил). Това съобщиха от Апелативна прокуратура-Бургас. Калнидолски е приел всички факти по обвинителния акт и е признал вината си за това, че като подбудител и помагач в съучастие с извършителя Я.Н. умишлено склонил последния  и го улеснил на 10 ноемвру 2015г., около 03.45 през ГКПП – Лесово, с автомобил марка „Опел“, без надлежно разрешително, да пренесе през границата на страната (от Р.Турция в Р.България) 15.794гр.  хероин на обща стойност 1 407 399 лв.- престъпление по чл.242, ал.4, вр. ал.2, вр. чл.20, ал.3 и ал.4 от НК.\r\nНаказанието ще бъде изтърпяно при първоначален „строг“ режим.  На Калнидолски е наложена и „глоба“ в размер на 190 000 лв. Споразумението, което е одобрено от Окръжен съд–Ямбол, е окончателно и има силата на влязла в законна сила осъдителна присъда.", "date": "2017.08.03", "title": "Ямбол: Окръжният съд наложи наказание от 8 г. затвор и 190 000 лв. глоба на мъж за подбудителство и съучастие в контрабанда на хероин за над 1.4 млн. лв."}
{"url": "http://www.focus-news.net/news/2017/08/03/2422302/d-r-ivelina-damova-veterinar-letnite-goreshtini-otklyuchvat-mnogo-seriozni-bolesti-pri-zhivotnite-i-profilaktikata-e-zadalzhitelna.html", "text": "Успешно премина кампанията по ваксинация на преживните животни в област Пазарджик срещу болестите „син език“ и нодуларен дерматит. Това съобщи за Радио „Фокус“ – Пазарджик д-р Ивелина Дамова, председател на Съюза на ветеринарните специалисти в област Пазарджик. По думите ѝ засега няма констатирани случаи на заразени животни в Пазарджишко. „Летните горещини отключват много сериозни болести, които се дължат на заблатяването на водоемите, липсата на дезинфекция на фермите и кърлежовопреносимите заболявания. При птиците ухапванията от насекоми предизвикват алергични реакции, някои водят до анемия и птиците умират, затова системната дезинфекция на фермите е задължителна“, уточни д-р Дамова. Тя каза също, че при дребните животни има много случаи на болестта дирофилария, като при нея заразяването става чрез ухапване от комар. „Много са болестите, които могат да се предадат и от диви животни към хората, като особено опасни са съприкосновенията с плъхове, катерички, белки и порове. Човек може да се заразява чрез консумация на месо и мляко от болни животни или има рани по тялото, през която прониква инфекцията. Често заразяването, особено в гората, става и ако диво животно нагризе храна, която човекът после консумира“, каза също д-р Дамова.\r\nАлбена ЖИЛЕКОВА", "date": "2017.08.03", "title": "Д-р Ивелина Дамова, ветеринар: Летните горещини отключват много сериозни болести при животните и профилактиката е задължителна"}
{"url": "http://www.focus-news.net/news/2017/08/03/2422306/burgas-sadat-zadarzha-pod-strazha-20-godishen-mazh-obvinen-za-bludstvo-s-maloletno-momiche.html", "text": "По искане на Районна прокуратура – Бургас съдът задържа под стража Росен С. (на 20 г. от гр. Бургас). Това съобщиха от пресцентъра на Окръжна прокуратура - Бургас. Росен С. е обвинен за това, че на 30 април 2017 г. в гр. Бургас, кв. „Победа“, на ул. „Волга“, в празен парцел, извършил действия с цел да възбуди и удовлетвори полово желание без съвкупление по отношение на малолетно момиче, което не разбира значението на извършеното. За горепосоченото престъпление е предвидено наказание от 3 г. до 15 г. „лишаване от свобода“.\r\nСпоред прокурора, налице е обосновано предположение за това, че Росен С. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши ново престъпление.\r\nСъдът прие мотивите на прокурора и задържа под стража Росен С. \r\nОпределението на Районен съд – Бургас може да бъде обжалвано пред Окръжния съд в града.", "date": "2017.08.03", "title": "Бургас: Съдът задържа под стража 20-годишен мъж, обвинен за блудство с малолетно момиче"}
{"url": "http://www.focus-news.net/news/2017/08/03/2422305/dobrich-odobreni-sa-2-idei-za-proekti-na-obshtinata.html", "text": "Одобрени са 2 идеи за проекти на Община град Добрич. Това съобщиха от пресцентъра на Общината. В рамките на третата покана за набиране на проекти (в два етапа) Комитетът за Наблюдение на 2 август 2017 г. реши да одобри 140 проектни идеи, които ще могат да бъдат развити до втората фаза за кандидатстване по настоящата покана в пълни апликационни форми в срок до 16 октомври 2017 г. 140-те проектни идеи са насочени към области като транспорт, корабоплаване, околна среда, туризъм, риск в района на Румъния-България. Пълните проекти, избрани във втората фаза, ще могат да започнат своето изпълнение през 2018 г. Сред одобрените предложения са и две идеи, подадени от Община град Добрич. \r\nПървият проект в партньорство с Община Меджидия е Подобряване на връзката с TEN-T мрежата в трансграничния регион Меджидия - Добрич  за рехабилитация и модернизация на ул. „Никола Петков“ и  част от булевард „Добруджа“. Вторият, в партньорство с Музей за природа и наука в гр. Констанца, е проект „Нашият зелен и защитен регион Добрич - Констанца“ за създаване на обща стратегия за опазване на биоразнообразието. Проектът включва провеждане на семинари за заинтересованите страни в региона. В Центъра за защита на природата и животните в Добрич ще бъдат препокрити покривите на подслоните за животни и на административната сграда, ще се изгради нова ограда за бизони и коне, волиер за дропли и волиер за бухал, ще бъде създаден регистър на растенията, характерни за региона.", "date": "2017.08.03", "title": "Добрич: Одобрени са 2 идеи за проекти на Общината"}
{"url": "http://www.focus-news.net/news/2017/08/03/2422303/mvr-napalno-e-lokaliziran-pozharat-v-rayona-na-s-izvorishte-raboti-se-po-nyakolko-versii-za-prichinite.html", "text": "Напълно е локализиран пожарът в района на с. Изворище. Това съобщиха от пресцентъра на МВР. От огъня са засегнати близо 4000 дка нискостеблена растителност и 1000 дка горски насаждения. На място продължават да работят четири пожарни екипа, подпомагани от техника, осигурена от Община Бургас, от доброволци и служители на местното Държавно горско стопанство. \r\nПо случая е образувано досъдебно производство, в рамките на което ще се изясняват и причините за възникналия инцидент. Работи се по различни версии, включително и умишлена човешка дейност.", "date": "2017.08.03", "title": "МВР: Напълно е локализиран пожарът в района на с. Изворище, работи се по няколко версии за причините"}
{"url": "http://www.focus-news.net/news/2017/08/03/2422304/afp-kitay-e-pomognal-na-sasht-pri-izdirvaneto-na-amerikanski-moryak-koyto-izchezna-v-yuzhnokitaysko-more.html", "text": "Китай заяви, че е помогнал на САЩ при издирването на американски моряк, който изчезна в Южнокитайско море, предава AFP/b> .\r\n„Китайският плавателен съд  „Лиуджоу“, който изпълнява мисия в близките води, си сътрудничи с американската страна, в хуманитарен дух, и в съзвучие с Кодекса за непланирани морски срещи“, заяви китайското Министерство на отбраната.\r\nМорякът е изчезнал по време на съвместно американско-японско учение в Южнокитайско море.\r\nЯпонските Морски сили за самозащита потвърдиха, че два от корабите им, както и хеликоптери, участват в спасителната операция. Симеон Миланов", "date": "2017.08.03", "title": "AFP: Китай е помогнал на САЩ при издирването на американски моряк, който изчезна в Южнокитайско море"}
{"url": "http://www.focus-news.net/news/2017/08/03/2422308/pazardzhik-golyama-vodoprovodna-avariya-e-vazniknala-na-ulitsa-vasil-levski.html", "text": "Голяма водопроводна авария е възникнала на улица „Васил Левски“ в Пазарджик, съобщи за Радио „Фокус“ – Пазарджик инж. Димитър Мишев от ВиК-Пазарджик. Той обясни, че тя е станала преди минути. Аварийни екипи на дружеството работят за отстраняването ѝ, но новата бизнес сграда и супермаркетът на улица „Васил Левски“ 9 А ще останат без вода. Инж. Мишев обясни, че аварията е сериозна и вероятно нормалното водоподаване ще бъде възстановено утре до обяд.\r\nВаня НИКОЛОВА", "date": "2017.08.03", "title": "Пазарджик: Голяма водопроводна авария е възникнала на улица „Васил Левски“"}
{"url": "http://www.focus-news.net/news/2017/08/03/2422309/tv-nova-makedoniyageneralniyat-sekretar-na-vmro-dpmne-zayavi-che-zoran-zaev-e-podpisal-s-balgariya-dogovor-koyto-vredi-na-makedonskiya-narod.html", "text": "Договорът за добросъседство с  България вреди на националните интереси на Македония, заяви генералният секретар на ВМРО-ДПМНЕ Християн Мицковски, цитиран от македонския телевизионен канал „ ТВ Нова“.\r\nСпоред представителя на опозицията, македонският народ не подкрепя Договора за добросъседство с България.\r\nТой посочи, че подписаният договор има „недостатъци“. За тях Мицковски обвини правителството на Зоран Заев.\r\n„В този договор имаме срамна формулировка за дефиниране на македонския език, нямаме симетрия на правата и обвързаностите, което значи, че Договорът не е еквивалентен. С договора не се дефинира македонският народ като реален и идентичностно отделен, а Зоран Заев срамно и недостойно се отказа от македонското национално малцинство.  Договорът предвижда опасна възможност за промяна в македонските учебници и останалите особености на идентичността, които са част от нашето историческо наследство“, заяви македонският опозиционен политик.\r\nТой добави, че в България договорът се възхвалява, докато в Македония гражданите имали чувство на недоволство.\r\nАгенция „Фокус“ припомня, че редица високопоставени представители на Европейския съюз и международната общност, изказаха одобрението си за Договора за добросъседство между България и Македония. Симеон Миланов", "date": "2017.08.03", "title": "ТВ Нова (Македония):Генералният секретар на ВМРО-ДПМНЕ заяви, че Зоран Заев е подписал с България договор, който вреди на македонския народ"}
{"url": "http://www.focus-news.net/news/2017/08/03/2422314/reuters-italianskite-vlasti-zadarzhaha-korab-na-pravozashtitna-organizatsiya-koyato-e-uchastvala-v-trafika-na-nelegalni-imigranti-prez-sredizemno-more.html", "text": "Италианската брегова охрана задържа лодка за спасяване на мигранти, която е оперирала под ръководството на германска правозащитна група, предава Reuters.\r\nГерманските правозащитници, са обвинени, че са помагали на нелегални имигранти от Либия, заявиха от италианската прокуратура.\r\nКорабът „Ювента“, който се командва от“ Югенд Ретет“, пристигна на остров Лампедуза, ескортиран от няколко катера на бреговата охрана.\r\nТова е първият път, в който италианските власти задържат плавателен съд, твърдящ, че изпълнява хуманитарна мисия. В Италия има все по-големи подозрения, че неправителствените организации играят голяма роля в мигрантската криза. Според властите, те взимат имигранти от бреговете на Либия и ги докарват до италианските пристанища.\r\n„Имаме доказателства за срещи между трафиканти, които са ескортирали нелегални имигранти до Ювента, и членове на екипажа“, заяви главният прокурор на сицилианския град Трапани, Амброджио Картосио. Симеон Миланов", "date": "2017.08.03", "title": "Reuters: Италианските власти задържаха кораб на правозащитна организация, която е участвала в трафика на нелегални имигранти през Средиземно море"}
{"url": "http://www.focus-news.net/news/2017/08/03/2422313/varna-pochinal-e-edin-ot-postradalite-pri-tezhkata-katastrofa-na-avtomagistrala-hemus-predi-razklona-za-selo-nevsha.html", "text": "Починал е един от пострадалите при тежката катастрофа на автомагистрала „Хемус“ преди разклона за село Невша. Това съобщиха от ОДМВР – Варна. Сигналът за възникнало тежко произшествие на автомагистрала „Хемус”, в посока София, близо до разклона за Невша, е подаден в 13.40 часа. Според първоначалните данни, при завършване на маневра за изпреварване, лек автомобил с чуждестранна регистрация се е ударил в камион, пътуващ попътно, след което е попаднал в отводнителната канавка.\r\nВ болнично заведение, около 16.00 часа, е починал един от двамата мъже, пътували в автомобила, който е словенски гражданин. Другият също е настанен в МБАЛ „Св. Анна” със сериозни травми.\r\nВ момента се извършва оглед в района. Изясняват се причините и обстоятелствата, довели до инцидента. Не се налага отклоняване на движението.", "date": "2017.08.03", "title": "Варна: Починал е един от пострадалите при тежката катастрофа на автомагистрала „Хемус“ преди разклона за село Невша"}
{"url": "http://www.focus-news.net/news/2017/08/03/2422312/kyustendil-zapochnaha-deynostite-po-izpalnenie-na-proekta-za-blagoustroyavane-na-park-galeriyata.html", "text": "В Кюстендил започнаха дейностите по изпълнение на проекта за благоустрояване на парк „Галерията”, предаде репортер на Радио „Фокус” – Кюстендил. Строителна техника е разположена в района на читалище „Братство”, който е част от строителната площадка по проекта. Премахват се съществуващите настилки и обособени алеи. Вече е премахнато и едно от кафенетата, попадащо в зоната на интервенция. Проектът е на стойност 2.5 млн. лева и е по ОП „Региони в растеж“. Той предвижда създаване на нови алеи, подмяна на съществуващата настилка, обособяване на кътове за отдих, нов фонтан, засаждане на нови дървета и храсти. Ще бъде създаден и нов паркинг. Ще се създадат нови паркови и цветни алеи.\r\nВенцеслав ИЛЧЕВ", "date": "2017.08.03", "title": "Кюстендил: Започнаха дейностите по изпълнение на проекта за благоустрояване на парк „Галерията”"}
{"url": "http://www.focus-news.net/news/2017/08/03/2422311/veliko-tarnovo-kmetat-daniel-panov-se-sreshtna-s-amerikanskiya-predpriemach-edmand-bek.html", "text": "Кметът на Велико Търново Даниел Панов се срещна с американския предприемач Едмънд Бек, който гостува в града заедно със съпругата си. Това съобщиха от пресцентъра на Община Велико Търново. Обсъдени бяха форми на съвместно партньорство по отношение съхранението на недвижимите паметници на културата, материалното и нематериално културно наследство. Общата позиция бе, че уникалното богатство на старопрестолния град определя общата посока, в която местната власт и бизнесът да работят. \r\nДаниел Панов и заместник-кметът Снежана Данева-Иванова благодариха на Едмънд Бек за усилията, които полага за опазване на знакови сгради като Хан Хаджи Николи и хотел „Цар Борис“. Американският предприемач остана приятно изненадан от широката реставрационна дейност на къщите в старата част на Велико Търново. Той подчерта, че и други, закупени от него сгради ще бъдат възстановени при строго спазване на типичния архитектурен стил и характерното оцветяване на фасадите.\r\nРазговорът обхвана теми, свързани с големите инфраструктурни проекти на национално ниво, чийто център ще бъде именно Велико Търново – съединяването на магистрала „Хемус“ и изграждането на аутобан от Русе до старата столица, част от транспортния коридор между Европа и Азия. Даниел Панов представи и бъдещите инвестиционни намерения на Общината - изграждането на нов градски център на мястото на старото военно училище, крайбрежна алея покрай р. Янтра и северен пътен възел в подножието на крепостта Трапезица.\r\nЕдмънд Бек бе удостоен със старопрестолна грамота за приноса му към опазването на културно-историческото наследство на Велико Търново.", "date": "2017.08.03", "title": "Велико Търново: Кметът Даниел Панов се срещна с американския предприемач Едмънд Бек"}
{"url": "http://www.focus-news.net/news/2017/08/03/2422310/d-r-inzh-ivan-getsov-vmz-sopot-okolo-100-000-leva-zadalzheniya-kam-darzhavnite-institutsii-izdalzhihme-za-poslednite-dve-godini.html", "text": "Около 100 000 лева задължения към държавните институции и към банки издължиха ВМЗ за последните две години. Това съобщи в предаването „Със славната 2-ра Тракийска дивизия – За честта на България” на Радио „Фокус” - Пловдив д-р инж. Иван Гецов, изпълнителен директор на ВМЗ - Сопот. „Това е една много голяма сума, натрупана през последните 20 години”, уточни директорът. Към момента предприятието няма дългове. „В момента ВМЗ не разчита на банкови институции и заеми, тъй като се създаде достатъчен финансов ресурс. Всичко, което инвестираме е с наши средства и по този начин се чувстваме по-уверени за бъдещето си”, каза още Иван Гецов.\r\nДнес предприятието има около 4 700 работници и служители, които работят на двусменен и трисменен режим. Коефициента на рентабилност, постигнат от дружеството само за 2016 година е около 38%. „Този факт поставя ВМЗ в едно от челните места в българската икономика по ефективност. Такава ефективност може да се постигне само при пълно оптимизиране на всички производствени процеси”, твърди изпълнителният директор.\r\nЦветана ТОНЧЕВА", "date": "2017.08.03", "title": "Д-р инж. Иван Гецов, ВМЗ - Сопот: Около 100 000 лева задължения към държавните институции издължихме за последните две години"}
{"url": "http://www.focus-news.net/news/2017/08/03/2422317/veliko-tarnovo-do-mesets-zapochva-stroitelstvoto-na-noviya-most-kray-s-shemshevo.html", "text": "До месец се очаква началото на строителните дейности по новия мост над р. Янтра, част от общинския път между Велико Търново и с. Шемшево. Това става възможно, след като Общината получава 1,4 милиона лева от републиканския бюджет за два важни инфраструктурни обекта – изграждането на новото съоръжение, както и реконструкцията на шосето до Преображенския манастир. Разходите са одобрени на последното заседание на Министерския съвет, проведено на 2 август. Това съобщиха от пресцентъра на Община Велико Търново.\r\nПриоритетното разглеждане на проектите е в резултат на водените от кмета Даниел Панов разговори и изготвените от екипа му мотивирани проекти, както и благодарение на подкрепата на народния представител от региона и председател на най-голямата парламентарна група Цветан Цветанов. Строителните дейности имат за цел предотвратяване и преодоляване на последиците от бедствия, както и възстановяване на нанесените непредвидени щети по инфраструктурата. Целевите разходи са предложени от Междуведомствената комисия за възстановяване и подпомагане. \r\n1 167 902 лева е стойността на проекта за нов мост над р. Янтра край с. Шемшево. В цената влиза също оформяне на подходите, както и събаряне на старото съоръжение, чийто свод частично рухна през февруари, вследствие на обилните снеговалежи. Така ще бъде възстановена нормалната транспортна свързаност на старопрестолния град със селата Шемшево, Буковец, Пушево и Леденик. Очаква се процедурите, предшестващи строителството, да приключат в рамките на месец, след което ще започне изграждането на моста.\r\n250 065 лева получава Община Велико Търново за реконструкция на шосето към Преображенския манастир. Строителните дейности включват изграждане на канавки и полагане на нова настилка. \r\nПри последното си посещение в старопрестолния град регионалният министър Николай Нанков заяви, че в най-скоро време ще бъде осигурено финансиране за още две важни транспортни отсечки. Предвидена е пълна рехабилитация на републикански път III-514 Велико Търново – Арбанаси – Горна Оряховица, както и на отсечката между селата Самоводене и Ресен.", "date": "2017.08.03", "title": "Велико Търново: До месец започва строителството на новия мост край с. Шемшево"}
{"url": "http://www.focus-news.net/news/2017/08/03/2422318/ministerskiyat-savet-e-vnesal-17-zakonoproekta-v-narodnoto-sabranie-12-ot-tyah-sa-okonchatelno-prieti.html", "text": "От встъпването си в длъжност до края на първата пленарна сесия на Народното събрание (НС) правителството е внесло за разглеждане в парламента 17 законопроекта. От тях 12 са приети окончателно, което е повече от половината от всички приети от 44-ото НС закони (общо 19). Това съобщиха от правителствената информационна служба. \r\nСред одобрените от народните представители проекти на Министерския съвет са Законът за изменение на Закона за бюджета на държавното обществено осигуряване за 2017 г., с който минималната пенсия за осигурителен стаж и възраст се увеличава на 180 лв. от 1 юли и на 200 лв. от 1 октомври; ратификацията на Рамковото споразумение за заем между Банката за развитие на Съвета на Европа и България, който ще подпомогне усвояването на средствата от европейските структурни и инвестиционни фондове през настоящия програмен период; Законът за изменение на Закона за отбраната и въоръжените сили на Република България, с който се изравняват правата на мъжете и жените военнослужещи да ползват родителски отпуск; Законът за изменение и допълнение на Данъчно-осигурителния процесуален кодекс, с който се въвеждат нови мерки в борбата срещу укриването на данъците, и др.\r\nОстаналите пет законопроекта са на различен етап на разглеждане от Народното събрание. Това са проектите на закон за държавните помощи, на закон за ратифициране на Меморандума за изпълнение на Програма за трансгранично сътрудничество ИНТЕРРЕГ - ИПП България - Сърбия, ЗИД на Закона за местните данъци и такси, ЗИД на Кодекса за социално осигуряване и законопроектът за ратифициране на Спогодбата за социална сигурност между Република България и Кралство Мароко.", "date": "2017.08.03", "title": "Министерският съвет е внесъл 17 законопроекта в Народното събрание, 12 от тях са окончателно приети"}
{"url": "http://www.focus-news.net/news/2017/08/03/2422316/zamestnik-kmetat-na-sofiya-evgeni-krusev-shte-proveri-stroitelnite-deynosti-na-ul-shandor-petyofi.html", "text": "Заместник-кметът на София Евгени Крусев ще провери строителните дейности на ул. „Шандор Петьофи“. Това съобщиха от пресцентъра на Столична община. Проверката ще се състои на 4 август в 12.00 часа.", "date": "2017.08.03", "title": "Заместник-кметът на София Евгени Крусев ще провери строителните дейности на ул. „Шандор Петьофи“"}
{"url": "http://www.focus-news.net/news/2017/08/03/2422315/blagoevgrad-zapochna-parviyat-natsionalen-turnir-po-shoudaun-v-grada.html", "text": "Първият национален турнир по Шоудаун бе открит днес в Благоевград. В него участват хора със зрителни увреждания, а основната цел е да се затвърди интересът към спорта у хората в неравностойно положение. Това съобщиха от пресцентъра на Община Благоевград. Турнирът е организиран от Община Благоевград и Сдружение „Пирин Спорт 2013“ , който сe финансира с помощта на Общината. \r\nУчастници от всички краища на България бяха приветствани с добре дошли. От името на кмета на Община Благоевград бе прочетен поздравителен адрес, в който се казва: „Горди сме, че Благоевград е домакин на Първия национален турнир по Шоудаун. Фактът, че днес тук има над 20 участници от различни градове на България, означава, че този спорт има бъдеще и то обещава шампиони. Искам да благодаря на всички Вас за усилията, работата и желанието, с което се организира турнира и за участието в него. Ще продължим да работим и да се гордеем, че спортът в Благоевград се развива на различни нива и дисциплини. Община Благоевград ще продължи да полага усилия в подкрепата и осигуряването на условия за хората с увреждания. Спортът възпитава и учи на дисциплина, спортът изгражда характери и личности. Пожелавам успех на турнира и помнете олимпийския принцип на Пиер дьо Кубертен, че най- важно е участието! Пожелавам Ви силен дух и спортсментска игра!“\r\nНа свой ред Любомир Траянов, председател на Сдружение „Пирин Спорт 2013“ поднесе своите адмирации  от името на състезатели, съдии и гости затова, че кметът на Благоевград д-р Атанас Камбитов е взел присърце тази инициатива и отборите са посрещнати изключително радушно и топло. Изказаха своите благодарности  за условията, които Общината като организатор и домакин на състезанието е предоставила на участниците в първия национален турнир по Шоудаун.  \r\nШоудаунът е спорт за незрящи, който може да се оприличи на тенис на маса. За разлика от тениса на маса, ударите при шоудауна се правят с бата. Топчето е по-голямо, то се търкаля по масата и издава специфичен звук, по който играчите се ориентират къде се намира то. Играта е достъпна и за зрящи, защото всички участници си слагат маски на очите.Целта е хората с остатъчно зрение да нямат предимство. Размерите на масата са 365 см на 120 см. Играе се с хилки (бата), които са широки и плоски, а целта е чрез удар да се вкара топчето в противниковия джоб на масата. Играе се до 11 точки, както и в тениса на маса. Състезателите се редуват с по два сервиза, а за попаднала топка в джоба се присъждат по две точки.\r\nПървият национален турнир по Шоудаун е поредната спортна инициатива, която се реализира, благодарение на целенасочената политика на кмета на община Благоевград д-р Атанас Камбитов.", "date": "2017.08.03", "title": "Благоевград: Започна Първият национален турнир по Шоудаун в града"}
{"url": "http://www.focus-news.net/news/2017/08/03/2422320/tass-ruskiyat-ministar-na-transporta-zayavi-che-novite-amerikanski-sanktsii-shte-povliyayat-na-privatizatsiyata-na-sovkomflot.html", "text": "Затягането на американските санкции ще повлияе на инвестиционната привлекателност на „Совкомфлот“, при приватизацията на компанията, предава ТАСС.\r\nТакова мнение изказа министърът на транспорта на РФ Максим Соколов.\r\n„Всякакви варианти са възможни, стига да са в съответствие със задачите, които имаме при приватизацията на „Совкомфлот“. Трябва да се фокусираме на пазара, както и условията, включително външните, който преживява нашата страна. Разбира се, че ожесточаването на санкционния режим на САЩ, едва ли ще помогне за повишаването в дадения момент, на инвестиционната привлекателност на този актив“, заяви Соколов.Симеон Миланов", "date": "2017.08.03", "title": "ТАСС: Руският министър на транспорта заяви, че новите американски санкции ще повлияят на приватизацията на „Совкомфлот“"}
{"url": "http://www.focus-news.net/news/2017/08/03/2422321/sarbiya-zaev-prekrasti-makedoniya-obzor.html", "text": "\"Зад кулисите на лидерската среща на страните от Адриатическата харта в Подгорица македонският премиер Зоран Заев е успял да договори с американския вицепрезидент Майк Пенс ново име за страната, под което тя да може да получи покана за членство в НАТО\", предава белградското радио \"В - 92\".\r\nСпоред сръбското издание на руския \"Спутник\" на закритата среща Заев е поискал подкрепата на САЩ за провеждането на референдума за промяна на името на Македония.\r\nСпоред \"Mondo\" сред предложените от Заев имена, според сръбските медии, са били \"Горна Македония\", \"Северна Македония\" и \"Република Македония (Скопие)\".\r\nПо време на срещата на американския вицепрезидент Майк Пенс с лидерите на страните от Адриатическата харта, проведена в Подгорица, македонският премиер Зоран Заев заяви, че се надява страната му да стане 30-ия член на НАТО. Според него това може да се постигне чрез интензивна работа със съседите и чрез разширяването на участието на македонската армия в мисиите на алианса. \r\nАмериканският вицепрезидент Майк Пенс, който приключи европейската си обиколка в Подгорица, заяви, че \"бъдещето на Западните Балкани е на запад\".\r\nВ македонската делегация на срещата в Подгорица са участвали вицепремиерът и министър на отбраната Радмила Шекеринска, вицепремиерът по прилагането на Рамковия договор Хазби Лика, министърът на външните работи Никола Димитров и депутатът Стево Пендаровски.", "date": "2017.08.03", "title": "Сърбия: Заев \"прекръсти\" Македония (ОБЗОР)"}
{"url": "http://www.focus-news.net/news/2017/08/03/2422319/mvr-direktsiya-mezhdunarodno-operativno-satrudnichestvo-predade-na-ispanskite-vlasti-osem-balgari-uchastnitsi-v-prestapna-grupa-za-trafik-na-hora.html", "text": "На аерогара София бе осъществена процедура по предаването на осем български граждани на испанските власти. Тя се извърши със съдействието на служители на бюро „Сирене“ в дирекция „Международно оперативно сътрудничество“ съгласно Европейска заповед за арест, издадена от Кралство Испания. Това съобщиха от пресцентъра на МВР. Осемте българи бяха качени във военен самолет, изпратен специално за целта. Те бяха установени като участници в  организирана престъпна група за трафик на хора с цел сексуална експлоатация в Испания, Германия и Швейцария в хода на проведена на 26 юни т.г. международна операция с название „Европа“, реализирана след разследване, започнало в края на 2015 г. и интензивен обмен на оперативна информация. \r\nВ операцията взеха участие служители на отдел „Трансгранична организирана престъпност“ в ГДБОП, Специализираната прокуратура, както и Централната бригада за трафик на хора при Генералната дирекция на полицията в Испания.  В процеса на работа бе създаден съвместен екип за разследване, у нас бе образувано досъдебното производство , проведени бяха редица координационни срещи за конкретизиране на задачите на всяка част на екипа, както и датата за съвместната реализация.  Бяха изпратени 16 европейски заповеди за арест. В хода на проведените действия на територията на страната бяха извършени процесуално следствени действия на 17 адреса и иззети множество документи, пари, накити, мобилни телефони, часовници и др. вещи. Тогава бяха задържани и осем участници в престъпната група. По същото време в Испания бяха извършени претърсвания на 21 адреса, където испанските полицаи откриха също голямо количество пари, накити, часовници, упойващи и наркотични вещества, български регистрационни табели и мобилни телефони. Задържаха и лица, съпричастни към престъпната дейност на групата. \r\nБе изяснена и схемата, по която е работила организираната престъпна група.  В по-голямата си част набирането на жертвите у нас се  е извършвало чрез измама, възползвайки се от техния социален статус. Пристигайки в  Испания, групата налагала своите условия на експлоатация върху тях, като не се е колебаела да  използва насилие и заплахи. Жените били принуждавани да крадат пари, кредитни карти и ценности от клиентите си, които след това са продавани на нелегалния пазар. Групата работела при строго установени йерархични нива и  имала пълен контрол над проституцията в района на Марбея.  Първи помагачи на лидерите се явявали тези, които осъществявали указанията им на територията на Испания.  Установено е, че част от парите, получени от престъпната дейност, бивали декларирани като приходи от продажба на животни и се използвали за закупуване на движими и недвижими вещи. В групата се включвали и други помагачи, част от които и шофьорите, превозвали жертвите, управителки на домовете в Пуерто Банус, както и получателите, чрез които се извеждала открадната стока.", "date": "2017.08.03", "title": "МВР: Дирекция „Международно оперативно сътрудничество“ предаде на испанските власти осем българи, участници в престъпна група за трафик на хора"}
{"url": "http://www.focus-news.net/news/2017/08/03/2422322/sofiya-uslovna-prisada-e-nalozhena-na-dvama-turski-grazhdani-za-nezakonno-prevezhdane-na-detsa-prez-granitsata-na-stranata.html", "text": "Условна присъда е наложена на турски граждани с наложени наказания за незаконно превеждане на деца през границата на страната. Това съобщиха от Апелативна прокуратура-София. На 18 юли 2017 г., на ГКПП \"Калотина\", турските граждани Айваз Б. и Айсел Б. направили опит незаконно да преведат през границата на страната - от Република България в Република Сърбия, две момичета – на тринадесет и седемнадесет години. За целта те използвали лек автомобил марка „Мерцедес“ с френски регистрационни номера. Престъпното им деяние останало недовършено поради намеса на граничните власти. На следващия ден чуждите граждани са привлечени като обвиняеми. Два дни по-късно Районна прокуратура – Сливница е внесла делото в съда със споразумение, постигнато със защитата на обвиняемите, което е било одобрено. \r\nНа подсъдимите Айваз Б. и Айсел Б. са били наложени наказания от по осем месеца „лишаване от свобода“ с изпитателен тригодишен срок. \r\nСтраните са постигнали съгласие моторното превозно средство, с което е било извършено престъплението, да се отнеме в полза на държавата.", "date": "2017.08.03", "title": "София: Условна присъда е наложена на двама турски граждани за незаконно превеждане на деца през границата на страната"}
{"url": "http://www.focus-news.net/news/2017/08/03/2422324/rayonna-prokuratura-elin-pelin-predade-na-sad-chetirima-obvinyaemi-za-krazhba-na-kasa-ot-ofiss-sheti-za-blizo-10-000-leva.html", "text": "Районна прокуратура – Елин Пелин предаде на съд В.Г., П.И., И.И. и И.Ц., срещу които са повдигнати обвинения за кражба. Това съобщиха от Апелативна прокуратура-София. На 17 януари 2017 г., в промишлена зона на с. Равно поле, Софийска област, от административна сграда на фирма, обвиняемите отнели метална каса, в която имало 3000 лева, 800 евро и ваучери за храна. Общата стойност на откраднатите вещи възлиза на 9 900 лева. За извършване на деянието бил използван лек автомобил, като кражбата била реализирана само за десет минути. \r\nДелото е било внесено в съда с обвинителен акт, като предстои насрочване на дата на първо съдебно заседание за неговото разглеждане и решаване.", "date": "2017.08.03", "title": "Районна прокуратура – Елин Пелин предаде на съд четирима обвиняеми за кражба на каса от офисс шети за близо 10 000 лева"}
{"url": "http://www.focus-news.net/news/2017/08/03/2422326/prof-georgi-vaysilov-ochakva-se-nov-tip-zeoliti-da-navlyazat-po-shiroko-v-prerabotkata-na-otpadachna-biomasa.html", "text": "Очаква се нов тип зеолити да навлязат по-широко в преработката на отпадъчна биомаса. Това каза проф. Георги Вайсилов от катедрата по органична химия и фармакогнозия на Факултeта по химия и фармация към Софийския университет „Св. Климент Охридски“, в интервю за Агенция „Фокус“ във връзка с публикация на български и френски учени в едно от най-авторитетните научни списания Nature Materials. По думите му те са по-издръжливи при такива високи температури. „Така че да може от отпадъчната биомаса да се получават горива или да се преработва природен газ до индустриални химикали. Това е един процес, който също изисква нагряване на природния газ до висока температура, за да се получат различни типове вещества, които са значително по-ценни, отколкото самия природен газ“, каза проф. Вайсилов. Той поясни, че зеолитите, които се синтезирани при нормални условия без наличия на волфрам са стабилни до около 550 градуса, а тези до над 900 градуса. „Те могат да се използват в различни индустриални приложения, за които е необходима по-висока температура. Изследването показа, че елементи като волфрам също могат да бъдат включени в кристалната решетка на материалите. Това ще даде възможност за търсене на нови типове зеолитни материали с включване на волфрам и други подобни елементи в структурата“, допълни проф. Вайсилов. \r\nДеница КИТАНОВА", "date": "2017.08.03", "title": "Проф. Георги Вайсилов: Очаква се нов тип зеолити да навлязат по-широко в преработката на отпадъчна биомаса"}
{"url": "http://www.focus-news.net/news/2017/08/03/2422328/sofiya-vavezhda-se-organizatsiya-na-dvizhenieto-po-bul-prezident-linkaln-vav-vrazka-s-izgrazhdaneto-na-iii-diametar-na-metroto.html", "text": "Въвежда се организация на движението по бул. „Президент Линкълн“ във връзка с изграждането на III диаметър на метрото в София. Това съобщиха от пресцентъра на Столична община. От 4 август до 24.00 часа на 26 декември се забранява влизането на пътни превозни средства в двете посоки по бул. „Президент Линкълн“ между бул. „Овча купел“ и ул. „657“.  Промяната в организацията на движение се налага във връзка с изграждането на III диаметър на метрото.", "date": "2017.08.03", "title": "София: Въвежда се организация на движението по бул. „Президент Линкълн“ във връзка с изграждането на III диаметър на метрото"}
{"url": "http://www.focus-news.net/news/2017/08/03/2422323/afp-venetsuelskata-opozitsiya-otlozhi-protestite-si-za-petak.html", "text": "Опозицията във Венецуела отложи протестите си срещу новото Конституционно събрание, което има подкрепата на президента Мадуро, до откриването му през петък, предава AFP .\r\nОпозиционната коалиция „Демократическо единство“ направи изявление в „Туитър“, в което казва, че протестът ще бъде изместен, за да съвпада с откриването на спорния законодателен орган.\r\nОпозицията заяви, че целта на протестите, е да защитят конституцията. Симеон Миланов", "date": "2017.08.03", "title": "AFP: Венецуелската опозиция отложи протестите си за петък"}
{"url": "http://www.focus-news.net/news/2017/08/03/2422327/plovdiv-aktsiya-po-vdigane-na-nezakonni-garazhi-se-provede-v-rayon-severen.html", "text": "Акция по вдигане на незаконни гаражи и такива на неизрядни платци се проведе в район „Северен“ в Пловдив. Това съобщи за Радио „Фокус“ – Пловдив районният кмет Ральо Ралев. По думите му след извършени проверки от страна на служители от администрацията, се е оказало, че четири броя гаражни клетки са поставени без необходимите разрешения или техните собственици не заплащат таксата за ползването на общински терен. „Общината, в частност район „Северен“, търпи загуби всеки ден от недобросъвестни платци и срещу тях трябва да се предприемат действия“, категоричен е районният кмет Ральо Ралев. Той посочи, че изпълнените заповеди за принудително премахване са се отнасяли за четири гаражни клетки, намиращи се на бул. „Васил Априлов”, ул. „Победа” и бул. „Марица”. Ральо Ралев подчерта, че ще продължи осъществяването на подобни акции.\r\nТони МИХАЙЛОВ", "date": "2017.08.03", "title": "Пловдив: Акция по вдигане на незаконни гаражи се проведе в район „Северен“"}
{"url": "http://www.focus-news.net/news/2017/08/03/2422325/the-independent-sauditska-arabiya-blokira-dostavkite-na-gorivo-za-samoletite-na-oon-koito-dostavyat-humanitarna-pomosht-v-yemen.html", "text": "Саудитска Арабия и съюзниците й, които се сражават в Йемен, пречат на доставките на гориво за самолетите на ООН, които носят хуманитарна помощ на гладуващата страна, пише The Independent.\r\nПредставител на Програмата за развитие на ООН е заявил това.\r\nДоставките на гориво за самолети до йеменската столица Сана, са блокирани от Риад, заяви директорът на Програмата за развитие на ООН за страната, Ауке Лотсма. \r\nБи трябвало да има по два хуманитарни полета на ден от страна на самолетите на ООН, но летателните машини не могат да излетят от Сана, заради липса на гориво.\r\nГоривото идва от пристанищния град Аден, който е под контрола на подкрепяното от Риад, йеменско правителство. Симеон Миланов", "date": "2017.08.03", "title": "The Independent: Саудитска Арабия блокира доставките на гориво за самолетите на ООН, които доставят хуманитарна помощ в Йемен"}
{"url": "http://www.focus-news.net/news/2017/08/03/2422330/sofiya-trima-dushi-sa-nastaneni-v-umbalsm-pirogov-zaradi-zhegite.html", "text": "Трима души, двама мъже и една жена, са настанени в УМБАЛСМ „Пирогов“ заради жегите. Това съобщи за Агенция „Фокус“ говорителят на УМБАЛСМ „Н. И. Пирогов“ Мария Пойразова. Те са припаднали заради високите температури. Оказана им е навременна и адекватна лекарска помощ. \r\nДеница КИТАНОВА", "date": "2017.08.03", "title": "София: Трима души са настанени в УМБАЛСМ „Пирогов“ заради жегите"}
{"url": "http://www.focus-news.net/news/2017/08/03/2422329/reuters-nad-tri-hilyadi-yazidski-zheni-i-detsa-ostavat-v-plen-na-islyamska-darzhava.html", "text": "Геноцидът на иракските язиди, който започна преди три години, все още не е свършил, предава Reuters.\r\nБойците на „Ислямска държава“ бяха изтласкани от язидската родина в Северен Ирак, но повечето язиди все още не са се завърнали по домовете си, които напуснаха, когато терористите превзеха Синджар през 2014 година, убивайки и поробвайки хиляди.\r\nБлизо три хиляди язидски жени и деца остават в плен на „Ислямска държава“, а контролът над Синджар е оспорван от различни въоръжени групировки. Все още няма и справедливост за насилието и сексуалното робство, което хиляди язиди са преживели.\r\nСпоред ООН, най-малко 9,9 хиляди язиди са били убити или отвлечени само през първите дни, в които „Ислямска държава“ е почнала експанзията си в Ирак.\r\nОбщо над 6,8 хиляди язидски жени и деца са били пленени, за да се превърнат в сексуални робини, според различни доклади. Симеон Миланов", "date": "2017.08.03", "title": "Reuters: Над три хиляди язидски жени и деца остават в плен на „Ислямска държава“"}
{"url": "http://www.focus-news.net/news/2017/08/03/2422333/sofiya-predprieti-sa-protsesualno-sledstveni-deystviya-v-stolichna-apteka-poradi-samnenie-za-prodazhba-na-narkotichni-veshtestva.html", "text": "Предприети са процесуално-следствени действия в столична аптека, поради съмнение за продажба на наркотични вещества. Това съобщиха за Агенция „Фоксус“ от пресцентъра на МВР. Процесуално-следствените действия са в рамките на предприета операция, извършена по-рано днес.\r\nСтефан ПЕТРОВ", "date": "2017.08.03", "title": "София: Предприети са процесуално-следствени действия в столична аптека, поради съмнение за продажба на наркотични вещества"}
{"url": "http://www.focus-news.net/news/2017/08/03/2422331/blagoevgrad-50-godishen-yubiley-otbelyazva-profesionalnata-gimnaziya-po-mehanoelektrotehnika-yuriy-gagarin-v-petrich-prez-2017-godina.html", "text": "50-годишен юбилей отбелязва Професионалната гимназия по механоелектротехника „Юрий Гагарин“ в Петрич през 2017 година. Това каза за Радио „Фокус“ – Пирин Невянка Цветанова, директор на учебното заведение. Тя посочи, че през цялата година има поредица от чествания по този повод, като най-голямото такова е било на рождената дата на Юрий Гагарин на 9 март, когато са открили паметна плоча на Гагарин, направили са състезание по професии между учениците и са изготвили специален филм за гимназията. Невянка Цветанова подчерта, че през последните години се проявява голяма заинтересованост към професионалните гимназии и професионалното образование, като според нея този интерес е продиктуван от факта, че в днешния 21 век все повече сфери в икономиката се нуждаят от вливане на добре подготвени кадри. По думите й като всяка една професионална гимназия, училището е било първо техникум, а през 2003 година става професионална гимназия, но през цялото това време учебното заведение набира кадри по технически специалности. „Обучавали са се кадри като шлосери и стругари за обработка на металите; в сферата на електрониката, тъй като това е била много популярна за времето специалност; автотранспортна техника. Всяка година в направлението автотранспортна техника за ремонт и обслужване на автомобили училището дава поне по 20 кадри, които се вливат, както в професията шофьор, така и в професиите за ремонти, диагностика и поддръжка на автомобилите“, каза още директорът.\r\nНатали СТЕФАНОВА", "date": "2017.08.03", "title": "Благоевград: 50-годишен юбилей отбелязва Професионалната гимназия по механоелектротехника „Юрий Гагарин“ в Петрич през 2017 година"}
{"url": "http://www.focus-news.net/news/2017/08/03/2422332/prof-georgi-vaysilov-zeolitnite-materiali-opisani-v-izsledvane-na-balgarski-i-frenski-ucheni-sa-znachitelno-po-stabilni-ot-standartnite.html", "text": "Зеолитните материали, описани в изследване на български и френски учени, са значително по-стабилни от стандартните. Това каза проф. Георги Вайсилов от катедрата по органична химия и фармакогнозия на Факултeта по химия и фармация към Софийския университет „Св. Климент Охридски“, в интервю за Агенция „Фокус“ във връзка с публикация на български и френски учени в едно от най-авторитетните научни списания Nature Materials. Той поясни, че температурата, при която могат да останат без промяна, е с около 350 градуса по-висока отколкото стандартните материали. По думите му при тези условия стандартните зеолити обикновено се разпадат поради наличие на дефекти. „Другото им предимство е, че са хидрофобни. Те нямат афинитет да включват вода в каналите си. Зеолитите по принцип са кристални вещества, които имат канали от порядъка на размера на малки молекули от типа на вода, на различни нефтени фракции, бензини, дизел. Когато има дефекти, тези зеолити абсорбират значително количество вода, докато синтезираните по новия метод са хидрофобни и не включват вода вътре. Те позволяват други молекули да влизат в каналите“, обясни проф. Вайсилов. Той посочи, че изследването е показало, че тези материали имат специфичен афинитет към молекули, които са така наречените на причинители на парников ефект, азотен диоксид, въглероден диоксид. По думите му те се абсорбират в значителни количества вътре в тези зеолити поради това, че те са по-хидрофобни. Проф. Вайсилов поясни, че като цяло приложенията на зеолитите са много в индустрията и в момента. Той поясни, че в момента се разработват различни приложения за съхранение на топлина. „Когато имате някаква отпадъчна топлина от двигател или от индустрията, те да я поемат и когато се преместят на студено място, да я отделят. Има различни приложения, по които много интензивно се работи за използването им като преносители на лекарства. Така наречената целенасочена доставка на лекарства. Те могат да отделят постепенно лекарството в организма, така че да не е необходимо да се приема много често, а един път на ден и дори на седмица и постепенно дас е отделя вътре в самия организъм“, допълни проф. Вайсилов. \r\nДеница КИТАНОВА", "date": "2017.08.03", "title": "Проф. Георги Вайсилов: Зеолитните материали, описани в изследване на български и френски учени, са значително по-стабилни от стандартните"}
{"url": "http://www.focus-news.net/news/2017/08/03/2422336/mvr-intenziven-e-trafikat-prez-osnovnite-granichno-propuskatelni-punktove.html", "text": "Според информация от ГД „Гранична полиция“ към 17.00 часа, трафикът през основните гранични контролно-пропускателни пунктове (ГКПП) на страната е интензивен. Това съобщиха от пресцентъра на МВР. Най-засилен е потокът за излизане от страната през ГКПП \"Капитан Андреево\", без да има струпване от леки коли, но се е образувала колона от товарни автомобили. На ГКПП \"Лесово\" и \"Малко Търново\" движението двупосочно е натоварено, но в нормален ритъм. \r\nНатоварен е трафикът и през ГКПП \"Калотина\" в двете посоки за леки автомобили и повече товарни за излизане от страната. \r\nНа граничните пунктове  с Гърция \"Кулата\", \"Маказа\", \"Капитан Петко войвода\" и \"Илинден\" движението също е интензивно, но без струпване на автомобили на изход. \r\nНа ГКПП \"Дунав мост-Русе\" има опашки от товарни автомобили в двете посоки. На \"Дунав мост-Видин\" преминаването е без забавяне.", "date": "2017.08.03", "title": "МВР: Интензивен е трафикът през основните гранично-пропускателни пунктове"}
{"url": "http://www.focus-news.net/news/2017/08/03/2422337/anadolu-agency-yordanski-voynik-be-osaden-za-ubiystvoto-na-trima-amerikanski-voennosluzheshti.html", "text": "Военният апелативен съд на Йордания потвърди присъдата на йордански войник, който е обвинен в убийството на трима американски военни, предава Anadolu Agency/b>.\r\n„Апелативният процес е последната фаза от процеса“, заяви адвокатът на войника Али ал Тувайха, Собхи ал Мавас. \r\n„Присъдата очаква одобрение от председателя на Генералния щаб, както е според регулациите за военните процеси“, добави той.Симеон Миланов", "date": "2017.08.03", "title": "Anadolu Agency: Йордански войник бе осъден за убийството на трима американски военнослужещи"}
{"url": "http://www.focus-news.net/news/2017/08/03/2422334/varna-495-bezrabotni-sa-poluchili-mesechni-pomoshti-ot-direktsiya-sotsialno-podpomagane-prez-parvoto-shestmesechie-na-2017-godina.html", "text": "495 безработни са подпомогнати от социалната дирекция във Варна през първото шестмесечие на 2017 година с месечни социални помощи. Това каза за Радио „Фокус” – Варна Адриана Григорова, директор на Дирекция „Социално подпомагане” – Варна. „По отношение на месечните социални помощи в дирекцията се наблюдава една тенденция на трайно намаление. Спрямо същия период на миналата година тези помощи са намалели със 17%. През последните години хората, които получават месечни социални помощи – трайно безработни лица, намаляват“, отбеляза Адриана Григорова. По думите ѝ 97% от получаващите помощи са в трудоспособна възраст. „23% от семействата, които получават месечни социални помощи, са самотни родители, които отглеждат малолетните си и непълнолетни деца“, допълни Адриана Григорова. За този период общо 213 души са насочени да положат общественополезен труд. Това са хора, които нямат здравословни проблеми и са задължени да полагат общественополезен труд 14 дни в месеца по четири часа. Спрямо 20 души, които не са положили общественополезен труд и нямат уважителна причина, са приложени санкции, като за срок от два месеца са лишени от месечна социална помощ. 15 лица, които повторно не са положили общественополезен труд, са с отказана месечна социална помощ за срок от 2 години.\r\nМарияна ВАЛЕНТИНОВА", "date": "2017.08.03", "title": "Варна: 495 безработни са получили месечни помощи от Дирекция „Социално подпомагане” през първото шестмесечие на 2017 година"}
{"url": "http://www.focus-news.net/news/2017/08/03/2422338/pregled-na-mezhdunarodnite-novini-do-18-chasa-agentsiya-fokus.html", "text": "Договорът за добросъседство с  България вреди на националните интереси на Македония, заяви генералният секретар на ВМРО-ДПМНЕ Християн Мицковски.\r\nСпоред представителя на опозицията, македонският народ не подкрепя Договора за добросъседство с България.\r\nТой посочи, че подписаният договор има „недостатъци“. За тях Мицковски обвини правителството на Зоран Заев.\r\n„В този договор имаме срамна формулировка за дефиниране на македонския език, нямаме симетрия на правата и обвързаностите, което значи, че Договорът не е еквивалентен. С договора не се дефинира македонският народ като реален и идентичностно отделен, а Зоран Заев срамно и недостойно се отказа от македонското национално малцинство.  Договорът предвижда опасна възможност за промяна в македонските учебници и останалите особености на идентичността, които са част от нашето историческо наследство“, заяви македонският опозиционен политик.\r\nТой добави, че в България договорът се възхвалява, докато в Македония гражданите имали чувство на недоволство.\r\nАгенция „Фокус“ припомня, че редица високопоставени представители на Европейския съюз и международната общност, изказаха одобрението си за Договора за добросъседство между България и Македония.\r\n***  Министърът на здравеопазването на Македония Арбен Таравари заяви, че законът за езиците ще премине през новото правителство в рамките на първите сто дни от дейността му. Според него той е съгласуван с всички страни и няма коалиционни пречки за неговото разглеждане.\r\n\"Законът ще премине през правителството и ще се изпрати на Венецианската комисия. Така че ние от ДПА, както казахме още от първия преди, в деня в който влязохме в правителство и както казваме и сега, че този закон ще влезе в първите сто дни от създаването на новото правителство. Няма недоразумения. Дали ние ще напуснем правителството, ако не се реализира това? Няма нужда да напуснем правителството, координирани сме и това ще мине \", заяви Таравари.\r\n***  Четирима души са осъдени на доживотен затвор във Великобритания за планирането на нападения срещу полицията и армията с експлозиви и хладно оръжие.\r\nТрима от осъдените за притежание на оръжие и планиране на терористичен акт са се кръстили „Тримата мускетари“ в чат-програма, с която са планирали ударите. 29-годишният Навид Али, 25-годишният Хобаиб Хусаин, Мохибур Рахман на 33 години и Тахир Азиз на 38 г. са задържани през август 2016 г. и полицията смята, че планираните от тях нападения са щели да бъдат едни от най-големите терористични актове в историята на страната. \r\nМъжете са арестувани на 26 август 2016 с торба оръжия, включващи импровизирана бомба, въздушен пистолет и сатър, на който е бил изгравиран надпис „Неверник“.  Трима от осъдените са излежавали и преди присъди по обвинения в тероризъм.\r\n*** Италианската брегова охрана задържа лодка за спасяване на мигранти, която е оперирала под ръководството на германска правозащитна група.\r\nГерманските правозащитници, са обвинени, че са помагали на нелегални имигранти от Либия, заявиха от италианската прокуратура.\r\nКорабът „Ювента“, който се командва от“ Югенд Ретет“, пристигна на остров Лампедуза, ескортиран от няколко катера на бреговата охрана.\r\nТова е първият път, в който италианските власти задържат плавателен съд, твърдящ, че изпълнява хуманитарна мисия. В Италия има все по-големи подозрения, че неправителствените организации играят голяма роля в мигрантската криза. Според властите, те взимат имигранти от бреговете на Либия и ги докарват до италианските пристанища.\r\n„Имаме доказателства за срещи между трафиканти, които са ескортирали нелегални имигранти до Ювента, и членове на екипажа“, заяви главният прокурор на сицилианския град Трапани, Амброджио Картосио.\r\n***Саудитска Арабия и съюзниците й, които се сражават в Йемен, пречат на доставките на гориво за самолетите на ООН, които носят хуманитарна помощ на гладуващата страна.\r\nПредставител на Програмата за развитие на ООН е заявил това.\r\nДоставките на гориво за самолети до йеменската столица Сана, са блокирани от Риад, заяви директорът на Програмата за развитие на ООН за страната, Ауке Лотсма. \r\nБи трябвало да има по два хуманитарни полета на ден от страна на самолетите на ООН, но летателните машини не могат да излетят от Сана, заради липса на гориво.\r\nГоривото идва от пристанищния град Аден, който е под контрола на подкрепяното от Риад, йеменско правителство.\r\n***", "date": "2017.08.03", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/08/03/2422342/daily-sabah-turskiyat-vanshen-ministar-podcherta-che-ankara-iska-da-zasili-satrudnichestvoto-si-s-kitay-v-ikonomikata-i-sigurnostta.html", "text": "Турският външен министър Мевлют Чавушоглу подчерта, че Анкара иска да засили връзките с Китай в икономиката, образованието, туризма и културата, предава Daily Sabah.\r\n„Третираме сигурността на Китай, като собствената си сигурност“, заяви Чавушоглу по време на съвместна пресконференция в Пекин с китайския си колега Ван Й.\r\n„Няма да допуснем никаква дейност срещу Китай в границите на Турция и ще вземем мерки да елиминираме всички медийни изказвания, насочени срещу Китай“, добави Мевлют Чавушоглу.\r\n„Надяваме се, че броя на китайските туристи ще се увеличи. Очакваме три милиона от стоте милиона китайски туристи, да дойдат в Турция“, каза министър Чавушоглу.\r\nДвамата министри обсъдиха китайската инициатива „Един път, един пояс“, включително и изграждането на високоскоростна жп линия от Одрин до Карс. \r\n„Китай без умора ще подкрепя усилията на Турция за запазва и поддържа суверенитета, стабилността и сигурността си“, заяви китайският външен министър от своя страна.Симеон Миланов", "date": "2017.08.03", "title": "Daily Sabah: Турският външен министър подчерта, че Анкара иска да засили сътрудничеството си с Китай в икономиката и сигурността"}
{"url": "http://www.focus-news.net/news/2017/08/03/2422335/aktualno-24-makedoniya-mozhe-da-razchita-na-podkrepata-na-sasht-za-integratsiya-v-nato.html", "text": "Република Македония може да разчита на подкрепата на САЩ за интеграция в НАТО. Това става ясно от думите на американския вицепрезидент Майк Пенс след срещата му в Подгорица с македонския премиер Зоран Заев, предава македонското издание „Актуално 24“.  Пенс изрази подкрепата си към правителството на Македония, както и към поетите ангажименти на страната за членството й в НАТО.\r\nСпоред изданието американският вицепрезидент Майк Пенс се е интересувал от реализацията на Плана 3-6-9, като е подчертал, че е от голямо значение да се гарантира върховенството на закона в Македония.\r\n„Актуално 24“ допълва, че за САЩ са от голямо значение демократичните процеси и борбата с корупцията, свободата на медиите, доброто управление. \r\nПозицията на вицепрезидента Пенс е била, че премиерът Зоран Заев води реформите и интеграционните процеси с положителна енергия и ентусиазъм. Според Пенс това е в съответствие с нуждата на региона за ново поколение лидери, освободени от миналото, които виждат бъдещето на страната и гражданите си. \r\nИзданието уточнява, че общата оценка от срещата е, че регионът показва голяма взаимна солидарност и има подкрепата на САЩ за евроатлантическа интеграция. \r\nПревод и редакция: Мариела Русева", "date": "2017.08.03", "title": "„Актуално 24“: Македония може да разчита на подкрепата на САЩ за интеграция в НАТО"}
{"url": "http://www.focus-news.net/news/2017/08/03/2422341/burgas-demonstratsiya-na-nay-moderniya-vlekach-multratag-26-be-izvarshena-v-akvatoriyata-na-pristanishteto-v-grada.html", "text": "Демонстрация на най-модерния влекач „Мултратаг“ 26 бе извършена в акваторията на пристанище \"Бургас\", предаде кореспондент на Радио „Фокус“ - Бургас. Той е произведен и доставен в Холандия от лидера в тази област -корабостроителницата „Дамен“. \"Влекачът е най-мощният в българските води и е оборудван с най-модерна апаратура, включително и с противопожарна система\", обясни Кейс Мюлер, представител на холандската фирма инвеститор и собственик „Мултрашип“. „Новото е в задвижването на влекача. Той е оборудван с макари, на които са навити въжетата и поради това вече не е необходимо, както на по-старите влекачи, да има хора на борда по време на провлачването на кораби, което осигурява тяхната абсолютна сигурност“, каза още Мюлер. Влекачът е необходим за маневрирането на големите кораби при навлизането им в пристанището. Инвестицията е между 8 и 11 млн. евро в зависимост от оборудването на машината, като за последните 10 години са доставени 15 такива влекача. „В случай на инцидент или друга необходимост, той може да достигне до всяка точка в Черно море за изключително бързо време“, добави още Мюлер. Влекачът може да бъде управляван от екипаж от трима души в пристанището, а в открито море - от 6 или 7 души, в зависимост от спецификата. Хората се обучава постоянно в Холандия на специален тренажор. „Екипажите, които вече са преминали обучение, периодично преминават такова, защото спецификата на работа е такава, че те трябва да имат най-висока квалификация“, обясни още Мюлер. По думите му в момента се разработват нов тип плавателни съдове - каруселни влекачи. „Те ще променят влекачната индустрия в целия свят. Първият ще бъде готов през декември“, посочи още Мюлер. Той допълни, че в европейските пристанища има около 1000 влекача, собственост на членовете на Европейската асоциация на собствениците на влекачи. Мюлер даде изключително висока оценка на българските кадри.\r\nНа събитието присъстваха още Димитър Пенджуров, управител на фирма „Бургас Таг Сървис“, зам.-кметът на Община Бургас Красимир Стойчев, изпълнителният директор на ИА “Морска администрация” капитан Живко Петров и други.\r\nМария РУСЕВА", "date": "2017.08.03", "title": "Бургас: Демонстрация на най-модерния влекач „Мултратаг“ 26 бе извършена в акваторията на пристанището в града"}
{"url": "http://www.focus-news.net/news/2017/08/03/2422340/aktsenti-v-v-predavaneto-tova-e-balgariya-na-radio-fokus.html", "text": "Два големи пожара в страната нанесоха сериозни щети – единият в кравеферма в Поповица, община Садово, и другият - край вилната зона на село Изворище, Бургаска област. Актуална информация за двете огнища ще потърсим от кмета на Община Садово Димитър Здравков и от областния управител на Бургас Вълчо Чолаков.\r\nДруг акцент от деня – 56,4% от българите не могат да си позволят почивка, според данни на Евростат. Това коментира в интервю за Агенция „Фокус“ финансовият експерт Мика Зайкова. Тя допълни, че в България има една основна особеност – почти нямаме средна класа. Според финансовия експерт имаме бедни и много богати хора. Ще чуем още от разговора на Мика Зайкова с колегата Люба Алексиева.\r\nОткриха оръжието на открития мъртъв 43-годишен бизнесмен в парк „Лаута“ в Пловдив, случаят е разкрит напълно. Това бе обявено на пресконференция на Областната дирекция на МВР и Окръжната прокуратура в Пловдив. Всички доказателства и резултати от експертизи вече с категоричност сочат, че става въпрос за самоубийство. Подробностите ще чуем от репортаж на колегата Цветана Тончева.\r\nТези и други интересни теми предстоят в предаването „Това е България“ на Радио „Фокус“ в минутите от 18.00 до 21.00 часа, водещ - Цвета Лазаркова.", "date": "2017.08.03", "title": "Акценти в в предаването „Това е България“ на Радио „Фокус“"}
{"url": "http://www.focus-news.net/news/2017/08/03/2422339/plovdiv-zhitelite-na-stryama-shte-otbelezhat-praznika-na-seloto-s-dvudnevni-tarzhestva-i-zhiva-muzika.html", "text": "Жителите на Стряма ще отбележат празника на селото с двудневни тържества. Това каза за Радио „Фокус“ – Пловдив кметът на населеното място Васил Черпелийски. По думите му е вековна традицията да се организира събор за празника на село Стряма. „Провеждаме събора на празника св. Илия, тоест през първата събота на месец август. За поредна година в селото се организират двудневни тържества с богата програма. С общи усилия успяваме да съхраним изконните български традиции, които обединяват хората и поддържат родовата памет“, каза кметът Васил Черпелийски. Той посочи, че народното веселие започва вечерта на 4 август с оркестър “Славей“, с ръководител Слави Ангелов и гост солист Ангел Ламбов. „В съботната програма са предвидени атракции, забавни игри и състезания за присъстващите. Сред тях са дърпане на въже, скачане с чували и теглене на трактор. От 19.00 часа оркестър „Фолк Палитра“ с ръководител Петър Войников и гост-солисти Пепи Христозова и Ангел Ламбов ще забавляват присъстващите на събора. От 21.30 часа ще се изявява детски танцов ансамбъл „Стрямалийче“ с ръководител Пенко Димитров“, каза Черпелийски и уточни, че кулминацията на празненствата и техен завършек ще бъде заря, предвидена за 22.00 часа на 5 август.\r\nТони МИХАЙЛОВ", "date": "2017.08.03", "title": "Пловдив: Жителите на Стряма ще отбележат празника на селото с двудневни тържества и жива музика"}
{"url": "http://www.focus-news.net/news/2017/08/03/2422345/api-napalno-e-vazstanoveno-dvizhenieto-prez-rishki-prohod.html", "text": "Напълно е възстановено движението през Ришки проход. Това съобщиха от пресцентъра на Агенция \"Пътна инфраструктура\".", "date": "2017.08.03", "title": "АПИ: Напълно е възстановено движението през Ришки проход"}
{"url": "http://www.focus-news.net/news/2017/08/03/2422344/aktsenti-v-dobro-utro-balgariya-na-radio-fokus.html", "text": "В сутрешния блок „Добро утро, България“ на Радио „Фокус“ ще потърсим актуална информация за двата пожара – край бургаското село Изворище и пловдивското село Поповица, от инж. Стефан Стефанов, началник на сектор „Превантивна дейност“ в ГД „Пожарна безопасност и защита на населението“. \r\nЛятото е време за отпуск и почивка, има ли обаче оптимизъм у българите по отношение на доходите и политиката. Има ли доверие във властта и надяват ли се хората на по-добро материално положение? Наш гост ще бъде социологът Първан Симеонов с коментар за последното проучване на „Галъп интернешънъл“. \r\nНов стандарт по спешна медицина бе публикуван за обществено обсъждане. Трябва ли да бъдат занижени изискванията за спешните центрове за площ и брой специалисти? Ще се преодолее ли проблемът със спешната помощ в малките и отдалечени населени места? Очакваме разговор по темата с д-р Десислава Кателиева - председател на Националната асоциация на работещите в спешната помощ. \r\nЗаедно с колегите от Радио „Фокус“ – Пирин ще ви представим акценти от програмата на ХХ-ото юбилейно издание на Международния джаз фестивал – Банско Джаз Фест. \r\nЗа финал на програмата ще говорим за още едно културно събитие - Международен етнокултурен фестивал, който се провежда в град Пещера. \r\nНовини на 30 минути, актуална трафик информация и много приятна музика ви очакват във времето от 6.00 до 10.00 часа. Водещ е Албена Иванова.", "date": "2017.08.03", "title": "Акценти в „Добро утро, България“ на Радио „Фокус“"}
{"url": "http://www.focus-news.net/news/2017/08/03/2422343/velin-paligorov-kmet-na-selo-osikovo-slaba-e-yagodovata-rekolta-v-seloto-tazi-godina-ima-nivi-bez-nikakvi-dobivi.html", "text": "Изключително слаба е ягодовата реколта в село Осиково тази година, има ниви без никакви добиви. Това каза за Радио „Фокус“ – Смолян Велин Палигоров, кмет на населеното място. По думите му това се дължи на метеорологичните условия. \"През ранната пролет цветът им е бил попарен от слани, имаше продължително застудяване, след това обилни дъждове и последвало засушаване. Бързо прибрахме тази година това, което имаше като реколта, обрахме ги на две-три ръце, защото бързо узряха след рязкото повишаване на температурите\", каза още кметът Палигоров. По думите му в нивите, които са на открито и са изложени на преките атмосферни условия, няма почти никакви добиви. Той каза още, че тази година изкупната цена на ягодите е била висока – 3 лв./кг, но като няма добиви, няма и печалби.\r\nДаниела БОЙКОВА", "date": "2017.08.03", "title": "Велин Палигоров, кмет на село Осиково: Слаба е ягодовата реколта в селото тази година, има ниви без никакви добиви"}
{"url": "http://www.focus-news.net/news/2017/08/03/2422346/plovdiv-v-oblastta-e-zapochnalo-stroitelstvoto-na-230-zhilishtni-sgradi-prez-vtoroto-trimesechie-na-2017-godina.html", "text": "През второто тримесечие на 2017 година в Пловдивска област е започнал строеж на 230 жилищни и на 146 други сгради. Това каза за Радио „Фокус“ – Пловдив Валентин Точев, главен експерт в Териториално статистическо бюро – Юг. По думите му спрямо предходното тримесечие се наблюдава увеличение на броя на започнатите жилищни сгради със 173.8%, на жилищата в тях – със 121.1%, а на общата им застроена площ – със 186.9%. Броят на започнатите други сгради нараства с 94.7%, а общата им застроена площ – над 3 пъти. „В сравнение с второто тримесечие на 2016 година,  започнатите нови жилищни сгради бележат увеличение със 123.3%, а жилищата в тях – със 114.0%, а общата им застроена площ – със 102.0%. Започнатите административни сгради се увеличават двойно, а започнатите други сгради се увеличават със 131.7%“, обясни Валентин Точев. Специалистът посочи, че строителството на най-голям брой нови сгради в Пловдивска област е стартирало на територията на общините Родопи – 73 жилищни сгради, Пловдив – 59 жилищни сгради, Марица – 38 жилищни сгради, и Карлово – 16 жилищни сгради. \"През второто тримесечие на 2017 година най-голям брой разрешителни за строеж на нови сгради са издадени за територията на общините Пловдив, Родопи, Марица и Карлово\", каза той. По думите му през отчетения тримесечен период общинските администрации на територията на Пловдивска област са издали разрешителни за строеж на 245 жилищни сгради, на 7 административни и 244 други сгради. „Спрямо предходното тримесечие издадените разрешителни за строеж на жилищни сгради се увеличават със 70.1%, жилищата в тях – с 136.0%, а общата им застроена площ – със 133.3%. Броят на разрешителните за строеж на други сгради бележи увеличение с 53.5%“, поясни Валентин Точев. В сравнение с второто тримесечие на 2016 година, издадените разрешителни за строеж на нови жилищни сгради нарастват с 53.1%, жилищата в тях – с 65.2%, а разгънатата им застроена площ – със 77.5%. „Разрешителните за строеж, издадени на административни сгради се увеличават с 16.7%, а издадените на други сгради се увеличават с 55.4%“, уточни специалистът от Териториално статистическо бюро – Юг.\r\nТони МИХАЙЛОВ", "date": "2017.08.03", "title": "Пловдив: В областта е започнало строителството на 230 жилищни сгради през второто тримесечие на 2017 година"}
{"url": "http://www.focus-news.net/news/2017/08/03/2422347/afp-shest-zaginali-v-mianmar-pri-sblasatsi.html", "text": "Шест души са загинали, а двама изчезнали, при поредното избухване на насилие в северозападен Мианмар, предава AFP .\r\nВсички загинали са от етническата група мио, която е малко будистко малцинство, живеещо по границите с Бангладеш.\r\nВ областта има насилие и сблъсъци с мюсюлманите рохингия от миналата година, когато техни отряди нападнаха полицейски постове.\r\n„Силите за сигурност издирват терористите, след като откриха телата на шест селяни от Каинг Гуй“, заявиха властите.\r\nСеляните са били намушкани с ножове и разстреляни. Симеон Миланов", "date": "2017.08.03", "title": "AFP: Шест загинали в Мианмар при сблъсъци"}
{"url": "http://www.focus-news.net/news/2017/08/03/2422348/ombudsmanat-maya-manolova-shte-iska-sreshta-s-ministar-valchev-zaradi-uvolneni-uchiteli-ot-sofiyskata-matematicheska-gimnaziya.html", "text": "Учители от Софийската математическа гимназия „Паисий Хилендарски“ се обърнаха за съдействие към омбудсмана Мая Манолова по повод уволнението на тяхната колежка г-жа Петя Борисова от директора на училището Антони Стоянов. Това съобщиха от пресофиса на омбудсмана. Според учителите уволнението е неправомерно, а изложените доводи от страна на ръководството на гимназията са безпочвени. Възпитателите се застъпиха и за още петима техни колеги, чиито трудови договори са били прекратени, без да има основание.\r\nПреди месец г-жа Борисова бе отстранена от длъжност с аргумента, че уронва престижа на гимназията, след като нито едно от децата в училището не се е класирало за международното състезание „Европейско кенгуру“. След пристигане на протоколите се оказва, че проблем няма и ученици от СМГ са класирани за следващия кръг на състезанието. В резултат на събитията, в институцията на омбудсмана постъпиха две жалби – една от преподавателите в гимназията и една от родителите на учениците, със 106 подписа срещу уволнението на учителката.\r\n„Петя Борисова, както и останалите колеги, нямат право да влизат в сградата на училището без да попълнят специална докладна, в която да посочат за какво влизат. Това е просто абсурдно“, възмущават се колегите ѝ в сигнала до омбудсмана. „Не е редно млади и талантливи хора, избрали учителската професия, да бъдат обезсърчавани да практикуват, особено когато има недостиг на кадри. Не е редно и един клас да бъде лишаван от учителката си точно преди да завърши. Преди няколко дни именно ученик на Петя Борисова се прибра със златния медал от олимпиадата в Индия“, споделиха на срещата те. \r\nОмбудсманът заяви подкрепата си към учителския колектив на гимназията, както и към родителите на учениците. \r\n„Вече съм изпратила препоръка към министъра на образованието г-н Вълчев и към г-жа Кастрева – началник на РУО в гр. София. Това, което ще направя още, е да се срещна лично с тях, за да разговаряме по темата. В крайна сметка един от основните приоритети на настоящото правителство е образованието, а и тук става въпрос за едно от най-елитните училища в България. Не е нормално отношенията в учителския колектив да не са на нивото, на което са учениците. Наистина е жалко, така че аз ще направя каквото мога, за да подкрепя родителите и учениците. България трябва да бъде споменавана с добро и в новините да продължаваме да чуваме за успехите на нашите деца“, каза още Манолова.", "date": "2017.08.03", "title": "Омбудсманът Мая Манолова ще иска среща с министър Вълчев, заради уволнени учители от Софийската математическа гимназия"}
{"url": "http://www.focus-news.net/news/2017/08/03/2422352/kyustendil-predprieti-sa-merki-za-maksimalna-sigurnost-za-posetitelite-na-obshtinskiya-plazhen-kompleks.html", "text": "Предприети са мерки за максимална сигурност за посетителите на общинския плажен комплекс в Кюстендил. Това каза пред Радио „Фокус” – Кюстендил Луиза Бъзовичка, главен технолог в Общинско предприятие „Ученическо хранене”, стопанисващо комплекса. „Това е едно просторно място с приятни емоции и изживявания, два басейна, които се поддържат в перфектно хигиенно състояние, не напразно го казвам, защото непрекъснато сме под контрола на районната здравна инспекция, на комисия по водно-спасителна дейност, които периодично минават и взимат проби от басейните и правят оглед на цялостната база. Разполагаме с трима спасители, медицински персонал”, каза Луиза Бъзовичка. По думите й от началото на сезона няма сериозни инциденти, целият район е с видеонаблюдение, осигурена е и физическа охрана на самия обект.\r\nВенцеслав ИЛЧЕВ", "date": "2017.08.03", "title": "Кюстендил: Предприети са мерки за максимална сигурност за посетителите на общинския плажен комплекс"}
{"url": "http://www.focus-news.net/news/2017/08/03/2422353/reuters-kitay-tvardi-che-indiya-razpolaga-voynitsi-i-stroi-patishta-po-indiysko-kitayskata-granitsa.html", "text": "Министерство на външните работи на Китай заяви, че Индия строи пътища и разполага войници от своята страна на границата, близо до Бутан, предава Reuters.\r\nТова се случва на плато, близо до планинския индийски щат Сиким, който граничи с Китай. Напрежението между съседните страни, които споделят 3,5 хиляди километра обща граница, е особено голямо в този регион.\r\n„Вече повече от месец след инцидента и Индия не само остава нелегално на китайска територия, но и поправя пътища в тила, събира припаси и голям брой военнослужещи“, се казва в изявление на китайското Министерство на външните работи.\r\n„Това със сигурност не е с мирни цели“, казват от Пекин.\r\n„Ако Индия наистина приветства мира, трябва незабавно да изтегли военните си, които нелегално пресичат границата“, твърдят властите в Пекин.\r\nАгенция „Фокус“ припомня, че миналия месец имаше граничен инцидент между индийски и китайски войници по общата граница. Инцидентът се случи в планинска долина, контролирана от Китай, която разделя Индия от съюзен Бутан. Китайското Министерство на отбраната отправи предупреждение към Индия, в което заяви, че Ню Делхи не трябва да има илюзии относно капацитета на Китай да защитава територията си.Симеон Миланов", "date": "2017.08.03", "title": "Reuters: Китай твърди, че Индия разполага войници и строи пътища по индийско-китайската граница"}
{"url": "http://www.focus-news.net/news/2017/08/03/2422350/vitsepremierat-ekaterina-zaharieva-balgariya-shte-prodalzhi-da-podkrepya-misiyata-eufor-althea-koyato-e-izklyuchitelno-vazhna-za-opazvaneto-na-mira-v-regiona.html", "text": "България ще продължи да подкрепя мисията EUFOR „Аlthea“, която е изключително важна за опазването на мира в региона. Това каза пред журналисти вицепремиерът и министър на външните работи Екатерина Захариева в Сараево, предаде репортер на Агенция „Фокус“.\r\n„Имах среща с генерал-майор Антон Валднер, който ръководи изключително важна операция на въоръжените сили на ЕС в Босна и Херцеговина - EUFOR „Аlthea“, съвместно с ООН. Тук са 650 души, от които 10 са българи. Те дадоха изключително висока оценка на военнослужещите ни. Изключително важна мисия, знаете, че се занимават с опазването на мира, както и с премахване, обезопасяване на минните полета, които са изключително много. За съжаление от края на войната до сега са загинали 600 цивилни граждани, тази година двама. Изключително важна и отговорна мисия за стабилността на региона, която България подкрепя и ще продължи да подкрепя с всичко, което можем“, допълни Захариева. \r\nВъв връзка с 260 хил. евро, от Програмата за развитие към МВнР, българска помощ за населените места там, Екатерина Захариева уточни: „За тази година подготвяме проекти за още 230 хил. евро. Много са важни тези проекти, защото те подпомагат преди всичко малките общини. Опитваме се да ги фокусираме върху образованието и децата, подкрепа на гражданското общество. Има общини и градове, в които има само по едно училище. Тук България е добре позната поради този факт. Има голям ефект, България е видима“.\r\nВъншният ни министър допълни, че й предстоят срещи с представители на местното самоуправление, на институцията на Омбудсмана и на неправителствения сектор в страната.", "date": "2017.08.03", "title": "Вицепремиерът Екатерина Захариева: България ще продължи да подкрепя мисията EUFOR „Аlthea“, която е изключително важна за опазването на мира в региона"}
{"url": "http://www.focus-news.net/news/2017/08/03/2422349/alfa-tv-makedoniya-gartsiya-obvinyava-makedoniya-che-e-narushila-spogodbata-ot-1995-godina.html", "text": "Гърция обвинява Македония, че е нарушила спогодбата от 1995 година, предава македонският телевизионен канал „Алфа ТВ“ .\r\nСпоред Атина, излизането на македонски тенисистки с екипи, на които пише името „Македония“, по време на европейското младежко първенство по тенис, е провокация.\r\nСпоред привременния договор от 1995 година, Бившата югославска република Македония, може да участва в международни организации само под временното си име. Още веднъж свидетелстваме, че БЮРМ, след получаването на членство в международна организация, се опитва да наруши временното споразумение“, се казва в писмено изявление на гръцкото Министерство на външните работи.\r\nГърция смята името „Македония“ за проблемно, докато България счита „Северна Македония“ за такова, тъй като това включва и Пиринска Македония, която е българска територия.\r\n„България като свое искане, настоява решаването на въпроса за името да не бъде свързано със северни географски понятия, тъй като в България има Пиринска Македония“, е заявил българският външен министър Екатерина Захариева. Симеон Миланов", "date": "2017.08.03", "title": "„Алфа ТВ“ (Македония): Гърция обвинява Македония, че е нарушила спогодбата от 1995 година"}
{"url": "http://www.focus-news.net/news/2017/08/03/2422351/dobri-dobrev-rim-dobrich-osnovno-semeystva-s-detsa-proyavyavat-interes-kam-razrabotenite-turisticheski-marshruti-ot-regionalniya-istoricheski-muzey.html", "text": "Основно семейства с деца проявяват интерес към разработените туристически маршрути от Регионалния исторически музей (РИМ) в Добрич. Това заяви Добри Добрев, директор на Регионалния исторически музей (РИМ) в Добрич, предаде кореспондентът на Радио „Фокус” – Варна. От години РИМ в добруджанския град има различни туристически маршрути с разнородна тематична насоченост. „Постоянно получаваме запитвания как да бъдат осъществени. За съжаление, интересът е от страна на индивидуални туристи основно. Трудно организиран туристически поток стига до тук, може да прозвучи малко грубо, но потокът е основно по площада на Добрич, отколкото в музеите. Радостно е, че все пак има семейства с деца“, каза Добри Добрев. Маршрутът „Мит, власт, злато“ представя разглеждане на експозицията „Археология на Добруджа\", възрожденското училище и Архитектурния етнографски музей на открито (АЕМО) „Старият Добрич\". Предлага се демонстрация и участие при изработване на занаятчийски изделия. По желание и със специални заявки е възможно организиране на посрещане по традиционен български обичай, фолклорна програма, възстановка на традиционни народни обичаи, като Трифон Зарезан, Лазаровден, Еньовден и Коледа, също дегустация на вино. „Старата чаршия“ предлага също разглеждане на АЕМО „Старият Добрич\" , но и на Етнографската къща. Тя е строена през 1860-1861 г. от неизвестен народен майстор балканджия, представлява типичен за възрожденската епоха архитектурен паметник. Столетие по-късно къщата е реставрирана и превърната в музей. Нейната уредба представя бита и поминъка на добруджанското население от края на ХІХ и началото на ХХ век. „Делник и празник в багри и форми“ също отвежда в Етнографската къща, предлага и разглеждане на църквата „Св. Георги\", която е построена през 1843. Църквата е дело на двама неизвестни майстори. В архитектурно отношение е трикорабна базилика без купол. В стила на Кольо Фичето са цялостното обемно решение на църквата, кобиличните извивки на двете фасади и оригиналните каменни пластики, които украсяват външните зидове на сградата. Храмът е изографисан от представителя на Дебърската живописна школа Козма Блаженов през 1889 г. Иконостасът е изработен от тревненски майстори резбари. „Хармония с природата“, „Грехът на Албена и светът на Йордан Йовков“, „Вяра и религии“, „Памет за загиналите“ са имената на други маршрути. Пълният списък и подробна информация са публикувани на сайта на РИМ – Добрич. \r\nЖулиета НИКОЛОВА", "date": "2017.08.03", "title": "Добри Добрев, РИМ - Добрич: Основно семейства с деца проявяват интерес към разработените туристически маршрути от Регионалния исторически музей"}
{"url": "http://www.focus-news.net/news/2017/08/03/2422355/rumen-georgiev-mlekoproizvoditel-stabilizira-se-izkupnata-tsena-na-pryasnoto-mlyako-v-oblast-pazardzhik.html", "text": "Изкупната цена на прясното краве мляко се стабилизира през последните месеци и в момента е между 0.60 и 0.70 лв. за литър. Това каза за Радио „Фокус“ – Пазарджик Румен Георгиев, председател на Асоциацията на млекопроизводителите в област Пазарджик. „Положителното сега е, че мандрите изкупуват всичкото мляко, произведено в една ферма и така няма толкова големи загуби за млекопроизводителите, но дори и млякото да скокне като цена, ние не можем да компенсираме разходите си по неговото добиване. На 600 – 700 тона на година един фермер губи около 100 000 лв., затова не вярваме, че Европа може да ни компенсира загубите с някакви субсидии. Не това е пътят за развитие на животновъдството“, уточни Георгиев. Той каза още, че във високопланинските населени места от Пазарджишко се спекулира с цената заради отдалечеността на фермите от мандрите. Млекопроизводителят добави, че за момента има стабилност в отношенията с мандрите, тъй като те вече изкупуват цялото количество мляко, което се добива в една ферма и по този начин компенсират разходите на стопаните по отглеждането на животните.\r\nАлбена ЖИЛЕКОВА", "date": "2017.08.03", "title": "Румен Георгиев, млекопроизводител: Стабилизира се изкупната цена на прясното мляко в област Пазарджик"}
{"url": "http://www.focus-news.net/news/2017/08/03/2422358/varna-taksite-za-detskite-gradini-v-obshtina-dalgopol-sa-otmeneni-s-tsel-vklyuchvane-na-detsata-v-obrazovatelniya-protses-ot-po-ranna-vazrast.html", "text": "Таксите за детските градини в община Дългопол са отменени с цел включване на децата в образователния процес от по-ранна възраст. Това каза в интервю за Радио „Фокус“ – Варна Ферхан Хасан, началник отдел „Хуманитарни дейности и образование“ в Община Дългопол. Той допълни, че на територията на общината има 4 детски градини с три филиала. „По предложение на кмета на Община Дългопол Георги Георгиев и с решение на Общински съвет – Дългопол таксите в детските градини, които бяха в размер на 35 лева, са отменени. Това е допълнителен стимул за родителите децата да посещават детските градини и да започнат своето включване в образователния процес от по-ранна възраст. По този начин ще разширим и обхвата на децата, които не посещават детски заведения“, отбеляза Ферхан Хасан. Отменените такси в детските градини ще бъдат за сметка на Община Дългопол.\r\nМарияна ВАЛЕНТИНОВА", "date": "2017.08.03", "title": "Варна: Таксите за детските градини в община Дългопол са отменени с цел включване на децата в образователния процес от по-ранна възраст"}
{"url": "http://www.focus-news.net/news/2017/08/03/2422354/predstoyashti-sabitiya-v-stranata-za-4-avgust-agentsiya-fokus.html", "text": "***\r\nВ 11.00 часа в Министерство на икономиката министърът Емил Караниколов ще даде пресконференция, на която ще представи икономическите приоритети от Управленската програма на правителството.\r\n***\r\nВ 12.00 часа заместник – кметът на Столична община Евгени Крусев ще провери строителните дейности на ул. „Шандор Петьофи“.\r\n***\r\nОт 15.00 часа в Министерство на вътрешните работи, главният секретар на МВР главен комисар Младен Маринов ще награди столични полицаи и пожарникари от Пазарджик.\r\n***\r\nВ 18.30 часа на сцената на джаз фестивала ще се проведе „Професионалната балканска лига” по канадска борба.\r\n***\r\nОт 10.00 часа в заведение за хранене, което се намира на алеята към парк „Бачиново“ ще се проведе Неформална кърмаческа среща на открито ще се проведе в Благоевград по повод Световната седмица на кърменето.  \r\n***\r\nВ 20.30 часа в Експо център „Флора Бургас” ще се проведе фестивал „Джаз в Бургас”.\r\n***\r\nВ 19.30 часа в обновената зона на Морската гара представителният духов оркестър на Военноморските сили с диригенти Мирослав Трифонов и Георги Зайранов ще даде концерт „На брега на моето лято…”.\r\n***\r\nВ 17.30 часа парк „Марно поле” ще бъде отрит Фестивалът на науката и изкуствата, организиран от учителите Йордан Ходжев и Владимир Стефанов. \r\n***\r\nВ 20.00 часа на централния площат ще бъде прожектиран филмът „Воевода – история на силната и смелата българска жена”. \r\n***\r\nВ 21.00 часа в крепостта Царевец ще бъде представен премиерния спектакълт „Мария Десислава” на Русенската опера в рамките на Летния фестивал „Сцена на вековете”.\r\n***\r\nАрт резиденция „Старото училище” ще се проведе в селото, в което ще вземат участие артисти от осем държави. Предвидени са лекции за съвременното изкуство, кураторски тур и концерти.\r\n***\r\nОт 10.00 часа кметът на Община Видин Огнян Ценков ще присъства на представлението на детската опера \"Шегобишко на Острова на чудесата\", което ще се играе в средновековния замък \"Баба Вида\" и е част от Първия летен фестивал, организиран съвместно със Софийска опера и балет и Министерство на културата. \r\n***\r\nВ 21.00 часа На сцената, обособена на шлеп в река Дунав, ще бъде открит Първият летен фестивал „Крепост на вековете „Баба Вида”.\r\n***\r\nОт 08.30 часа пред сградата на Община Каварна ще се проведе протест под надслов „Да спасим крайморска Добруджа“.  \r\n***\r\nВ 18.00 часа в ХГ „Христо Градечлиев” ще бъде открит Фестивалът на старинната музика „Sravaganza” и концерт на дуо „Мagnifique”.\r\n***\r\nОт 10.00 часа в заседателната зала на Община Дупница ще се проведе заседание на Общински съвет. \r\n*** \r\nОт 10.30 часа в регионалния пресклуб на БТА Илия Траханаров организира пресконференция по повод спечелено от него дело срещу решение на Комисията по досиетата, с което е посочен като сътрудник на Държавна сигурност.\r\n***\r\nОт 11.00 часа в Центъра за управление на трафика НКЖИ организира Ден на отворени.\r\n***\r\nОт 11.00 часа в Заседателната зала на Община Пловдив ще се състои среща с ръководителите и представители на съставите, участници в 23-тия Международен фолклорен фестивал Пловдив 2017. На срещата ще участват заместник-кметът Александър Държиков, представители на дирекция „Култура и културно наследство“ на Община Пловдив и гости.\r\n***\r\nОт 18.00 часа в HЧ „Poдoпcĸa иcĸpa 1880” ще бъде открито излoжeниe нa ĸoлeлa, вeлocepвизи и мaгaзини в Бългapия „Бaйĸ Eĸcпo Бългapия”.\r\n***\r\nВ 20.30 часа на градския площад ще започне концертът-спектакъл на Николина Чакърдъкова.\r\n***\r\nВ 18.00 часа в Художествената галерия Дружество на художниците Бург е. V. – Германия представя изложба „Мисли, моменти, движения”. \r\n*** \r\nОт  14.00 часа в местността Смолянски езера ще се проведе национално състезание по ориентиране за Купа „Тренера“.\r\n***\r\nВ 10.00 часа в Детския отдел на библиотека „Родина” ще се проведат групови игри за запознаване и общуване, литературно състезание „Четящо дърво”, изработване на седмичен вестник „Детски звън”.\r\n***\r\nВ 18.30 часа в парк „Артилерийски” в кв. „Казански” ще се проведе четвърта среща на фолклорни състави от България и чужбина под мотото „Верея и приятели”.\r\n***\r\nВ 20.00 часа в парк „Пети октомври” ще се състои музикално-театрален фестивал „Под звездите”.\r\n***\r\nОт 10.30 часа на раннохристиянската епископска катедрала Базилика 1 в крепостта Мисионис  ще бъде отслужен тържествен водосвет от Негово Високопреосвещенство Варненски и Великопреславски митрополит Йоан и ставрофорен иконом Славчо Проданов.", "date": "2017.08.03", "title": "Предстоящи събития в страната за 4 август (Агенция „Фокус”)"}
{"url": "http://www.focus-news.net/news/2017/08/03/2422359/plamen-skenderski-sporten-kompleks-simitli-kompleksat-e-moderno-saorazhenie-razpolagashto-s-tri-igrishta-multifunktsionalna-zala-i-dva-baseyna.html", "text": "Спортният комплекс на град Симитли се състои от едно основно игрище, което разполага с модерно осветление и 4 000 седящи места. Това каза за Радио „Фокус“ – Пирин Пламен Скендерски, управител на спортното съоръжение. Големият стадион в комплекса има лиценз да приема футболни срещи от „А“ и „Б“ професионална футболна група. „Също така имаме две изкуствени игрища, които се полазват от децата, трениращи в нашата школа. Имаме мултифункционална зала, която е с 400 места. Тя е подходяща за много спортове – баскетбол, ханбал, волейбол. От две години вече работи голям и малък басейн, които през летните месеци са на разположение за жителите и гостите на Симитли. Те могат да идват и да се разхлаждат от горещините“, каза още Скендерски. По отношение на условията за полазване на басейна, то всички деца, които тренират в школата на Симитли и тези, които са до 10 години, го полазват безплатно. За деца до 13 години таксата е 2 лева, а за останалите е 4 лева, като в тази сума се включва шезлонг и чадър. „В Симитли има още 3 басейна, но мога да кажа, че на нашия басейн има добра посещаемост, защото е чисто и спокойно“, посочи Скендерски. Управителят на Спортни комплекс отбеляза, че има голям интерес не само към басейна, но и към целия Спортен комплекс, защото той може да се използва от всички граждани на Симитли. „Определено има желаещи, като вечерно време идват много хора, за да спортуват на двете игрища. Има и доста чужди отбори, които идват, за да играят контролните си срещи лятото в Симитли“, допълни Скендерски.„Фокус“ припомня, че близо 6 милиона лева са направените инвестиции за подобряване инфраструктурата за спорт и отдих в общината. Със средствата, осигурени по проект, финансиран от Програмата за развитие на селските райони, се изгради спортен комплекс към стадиона в град Симитли, изградиха се и многофункционални центрове за спорт и отдих в пет от големите села в общината. Средствата по проекта се инвестираха приоритетно в изграждането на нови многофункционална спортна зала и открит плувен басейн, разшири се и се модернизира базата за футбол на стадиона с изграждането на ново игрище с изкуствено тревно покритие и оборудване на зала за фитнес. Стадион „Септември“ е изцяло обновен с ремонт и частично покриване на трибуните и подмяна на седалките, цялостна подмяна на терена с изградена поливна и отводнителна системи, изградени пътни и пешеходни алеи. Изцяло рехабилитирани са и съществуващите съоръжения към стадиона, с въведени мерки за енергийна ефективност. А със собствени средства Общината изгради комбинирани детски съоръжения, осветление на футболното игрище, скамейки за длъжностните лица и резерви, футболни врати (основни и тренировъчни), огради и защитни мрежи, трафопост, направи и ремонт на външни тоалетни. Проект „Подобряване на инфраструктурата за спорт и отдих на Община Симитли“ се реализира по сключен между Община Симитли и Държавен фонд „Земеделие“ договор на стойност 5 857 322.00 лева по Програма за развитие на селските райони.\r\nЛивия НИНОВА", "date": "2017.08.03", "title": "Пламен Скендерски, Спортен комплекс - Симитли: Комплексът е модерно съоръжение, разполагащо с три игрища, мултифункционална зала и два басейна"}
{"url": "http://www.focus-news.net/news/2017/08/03/2422360/afp-frantsiya-prizova-oon-za-novi-sanktsii-sreshtu-severna-koreya.html", "text": "Франция призова Съвета за сигурност на ООН да приеме нови санкции срещу Северна Корея, предава AFP.\r\nСАЩ започнаха разговори с Китай преди месец, за новата проекторезолюция на ООН, с която ще се наложат санкции на Северна Корея, заради последните ракетни тестове.\r\nФранция „би желала да види резолюция със силни и нови санкции в следващите дни“, заяви френският посланик Франсоа Делатре.\r\n„По проекторезолюцията се преговаря дори в момента, в който говорим, и има напредък“, каза дипломатът. Симеон Миланов", "date": "2017.08.03", "title": "AFP: Франция призова ООН за нови санкции срещу Северна Корея"}
{"url": "http://www.focus-news.net/news/2017/08/03/2422364/reuters-egipet-osadi-50-politsai-na-tri-godini-zatvor-za-stachkuvane.html", "text": "Египетски съд осъди 50 полицаи на три години затвор, заради организирането на стачка срещу лошите работни условия, предава Reuters  .\r\nСъдът в южната част на Синай уволни 40 от обвиняемите и им наложи парични глоби.\r\nОбвиняемите бяха арестувани, след организирането на стачка, в която отхвърлиха решението на Министерството на вътрешните работи да намали почивните им дни.  Симеон Миланов", "date": "2017.08.03", "title": "Reuters: Египет осъди 50 полицаи на три години затвор за стачкуване"}
{"url": "http://www.focus-news.net/news/2017/08/03/2422362/the-times-of-israel-es-smyata-che-vsichki-otgovorni-strani-spazvat-iranskoto-yadreno-sporazumenie.html", "text": "Всички страни, отговорни по иранското ядрено споразумение, се придържат към условията му, смятат от ЕС, предава The Times of Israel .\r\nТова заявиха от Брюксел, въпреки обвиненията на Иран, че новите американски санкции срещу страната, нарушават споразумението.\r\nТехеран заяви, че новите мерки, които американският Конгрес прие, са в нарушение на споразумението от 2015 година според, което мерките срещу Иран ще бъдат намалени, в замяна на ограничаване на ядрената програма на страната.\r\n„Засега считаме, че всички страни изпълняват ангажиментите си по споразумението“, заяви говорителят на Федерика Могерини, Катерине Рей. Симеон Миланов", "date": "2017.08.03", "title": "The Times of Israel: ЕС смята, че всички отговорни страни спазват иранското ядрено споразумение"}
{"url": "http://www.focus-news.net/news/2017/08/03/2422356/sputnik-sarbiya-zoran-zaev-prekrasti-makedoniya-za-da-vleze-po-barzo-v-nato.html", "text": "Зад кулисите на срещата на лидерите от Адриатическата харта в Подгорица, премиерът на Македония Зоран Заев е договорил с делегацията на САЩ ново име за страната си, за да влезе по-бързо в НАТО, предава сръбското издание на руския „Спутник\". Според изданието Заев е поискал от американците подкрепа при провеждане на референдум в Македония за смяната на името, тъй като се страхува от безредици. \r\n„Спутник“ се позовава на източник, близък до македонската делегация, който съобщава, че на срещата на с вицепрезидента на САЩ Май Пенс, Заев му е представил плана за смяната на името на Македония.\r\nСпоред изданието Заев е предложил на Пенс няколко имена, сред които „Горна Македония\", „Северна Македония\" и „Република Македония (Скопие)\". \r\nПревод и редакция: Мариела Русева", "date": "2017.08.03", "title": "„Спутник“ (Сърбия): Зоран Заев „прекръсти“ Македония, за да влезе по-бързо в НАТО"}
{"url": "http://www.focus-news.net/news/2017/08/03/2422361/ministar-ekaterina-zaharieva-se-sreshtna-s-komandirite-na-nato-i-eufor-v-bosna-i-hertsegovina.html", "text": "Заместник министър-председателят по правосъдната реформа и министър на външните работи Екатерина Захариева бе посрещната с военни почести в база \"Бутмир\" в Сараево, където се срещна с командващите щабовете на НАТО и на военната операция \"Althea\" на ЕС, съобщиха от пресцентъра на МВнР. \r\n\"Може да разчитате на мен и на България. Мисията ви тук е изключително важна и е от ключова роля за стабилността на Европа\", обърна се Захариева към австрийския генерал-майор Антон Валднер, командващ европейските сили. \r\nГен. Валднер докладва на министър Захариева за трудностите, които изпитва военният контингент на ЕС в Босна и Херцеговина. В държавата все още има 7000 тона муниции за утилизация и 70 000 мини за обезвреждане. Ситуацията е още по-усложнена, тъй като на територията на Босна и Херцеговина действат 16 различни полиции, които трудно се координират помежду си, както и национална армия от близо 9500 души, една-трета от която се занимава с охрана на складове с оръжие. \r\nОперацията на въоръжените сили на ЕС в Босна и Херцеговина  - EUFOR „Аlthea“, стартира с решение на Съвета на Европейския съюз на 12 юли 2004 г. Тя замества ръководената от НАТО операция  SFOR,  осигуряваща  прилагането на Дейтънските споразумения, която е прекратена в края на 2004 г. Мандатът на EUFOR „Althea“ предвижда поддържане на сигурността в страната и предоставяне на обучение и подготовка с цел изграждането на отбранителен капацитет на силите за сигурност на БиХ.\r\nБългария участва в мисията от самото ѝ създаване. От началото на септември 2012 г. приносът на страната ни е с 10 военнослужещи в щаба на операцията в Сараево и леко маневрена рота с Национален поддържащ елемент до 140 военнослужещи и до 40 единици техника в състава на междинния резерв. Ротата се намира на българска територия и се поддържа в необходимото състояние на готовност за разгръщане.\r\nВицепремиерът Захариева се срещна и с българския контингент в EUFOR. Старшият национален представител капитан I ранг Георги Георгиев е четвърти по старшинство в международното командване. В момента в контингента има и една дама. \r\nС \"добре дошли\" на чист български език посрещна министър Захариева и началника на щата на НАТО бригаден генерал Робърт Хюстън от армията на САЩ, чиято съпруга е българка. \"В Босна и Херцеговина давам непрекъснато пример с България. Вашата страна се промени неузнаваемо благодарение на инвестициите в инфраструктура. Вие вече влагате пари и в парковете, и в подобряване на градската среда, например пространството около НДК е неузнаваемо, а това е признак, че сте стабилна и просперираща страна\", каза генерал Хюстън. Той добави, че е впечатлен от способностите на Българската армия за реакция при кризи. \r\n\"НАТО дава инвестиции и по-добър живот за гражданите на страните, които членуват в този съюз. Никой няма да инвестира в несигурна държава\", заяви от своя страна вицепремиерът Захариева. \r\nВ първия ден от посещението си в Босна и Херцеговина българският вицепремиер се срещна и с кметове на общини и неправителствени организации, които са получили съдействие от българското Министерство на външните работи по т.нар. Помощ за развитие - средства, които всяка държава-членка на ЕС е длъжна да отделя от бюджета си за трети страни съгласно Договора за функционирането на ЕС. За 2015 и 2016 г. България е подкрепила със свои средства проекти за 260 000 евро в 7 общини. Дейностите са свързани с образование и подобряване на административния капацитет на местната власт, както и на гражданското общество. За 2017 година са планирани 13 проекти за 230 000 евро. \r\nМинистър Захариева разказа пред кметовете и представителите на неправителствения сектор за ползите от членството на България в ЕС - 4 пъти увеличение на доходите, скок на БВП от 25 млрд лв на 92 млрд лв.", "date": "2017.08.03", "title": "Министър Екатерина Захариева се срещна с командирите на НАТО и EUFOR в Босна и Херцеговина"}
{"url": "http://www.focus-news.net/news/2017/08/03/2422357/tv-21-makedoniya-bivshiyat-makedonski-poslanik-v-nato-e-ubeden-che-makedoniya-shte-stane-chlenka-na-aliansa.html", "text": "Бившият посланик на Македония в НАТО, Нано Ружин, е убеден, че страната ще стане 30-та членка на Алианса, предава „ТВ 21“ .\r\nНано Ружин смята, че приятелските отношения със съседните на Македония страни, водят до възможността да се придобие поддръжка за по-лесното извървяване на пътя към евроатлантическата интеграция.\r\nТой твърди, че САЩ обръщат по-голямо внимание на Македония, откакто се е разбрало, че в региона има голямо руско влияние. \r\nБившият посланик подчерта, че решаването на отворените въпроси с България, както и подписването на Договора за добросъседство между двете страни, отхвърля съмненията относно желанието на страната за сътрудничество в региона. Симеон Миланов", "date": "2017.08.03", "title": "ТВ „21“ (Македония): Бившият македонски посланик в НАТО е убеден, че Македония ще стане членка на Алианса"}
{"url": "http://www.focus-news.net/news/2017/08/03/2422363/nevyanka-tsaneva-pgmet-yuriy-gagarin-petrich-s-proekt-na-stoynost-100-000-lv-uspyahme-da-oborudvame-iztsyalo-avtoserviza-v-uchebnata-ni-baza.html", "text": "С проект на стойност 100 000 лв. успяхме да оборудваме изцяло автосервиза в учебната ни база. Това каза за Радио „Фокус“ – Пирин Невянка Цанева, директор на учебното заведение. Тя подчерта, че този автосервиз е най-голямата гордост за гимназията. По думите й той е оборудван с 3D-стенд за регулиране на преден мост, ножичен подемник, а освен това могат да сменят фреона на автомобила, както и имат уреди за диагностика, за смяна на масло, за регулиране на фарове, за смяна и баланс на гуми и т.н. „Към момента разполагаме с прекрасен автосервиз и даже каня всички желаещи да заповядат при нас, защото ние правим ремонт на автомобили на граждани, които не са свързани с училището. Учениците по време на практика под ръководството на техните преподаватели, извършват такива ремонти и по този начин училището печели собствени приходи“, каза още Цанева.\r\nНатали СТЕФАНОВА", "date": "2017.08.03", "title": "Невянка Цанева, ПГМЕТ „Юрий Гагарин“-Петрич: С проект на стойност 100 000 лв. успяхме да оборудваме изцяло автосервиза в учебната ни база"}
{"url": "http://www.focus-news.net/news/2017/08/03/2422369/stara-zagora-izlozhba-balgarski-arhitekturen-modernizam-obraztsi-ot-20-te-30-te-40-te-be-otkrita-v-biblioteka-iskra-v-kazanlak.html", "text": "Изложба „Български архитектурен модернизъм. Образци от 20-те, 30-те, 40-те“ бе открита в библиотека „Искра“ в Казанлък, предаде кореспондент на Радио „Фокус“. Тя е първото събитие от програмата на Празници в Долината на тракийските царе 2017.\r\nИзложбата бе открита от директора на библиотеката Анна Кожухарова. На събитието присъстваха и инициаторите на идеята Теодор Караколев и Васил Макаринов. Казанлък е третият град за пътуващата изложба, след нейното представяне във Варна и Бургас. След едномесечно пребиваване в библиотека „Искра“ тя ще бъде изложена в Пловдив, Габрово и София. \r\nИзложбата представя 30 образци - апартаментни сгради, фамилни къщи, индустриална и религиозна архитектура и други обществени сгради, както и допълнителна достъпна информация за архитектурата и историята от 20-те, 30-те и 40-те години на XX век. В нея е представена и сградата на Библиотека „Искра“ - една от представителните сгради в Казанлък. \r\nПроектът се осъществява с финансовата подкрепа на „Централен фонд за стратегическо развитие“ към Нов Български Университет. \r\nСлавяна ГАЙДАРОВА", "date": "2017.08.03", "title": "Стара Загора: Изложба „Български архитектурен модернизъм. Образци от 20-те, 30-те, 40-те“ бе открита в библиотека „Искра“ в Казанлък"}
{"url": "http://www.focus-news.net/news/2017/08/03/2422366/dimitar-pavlov-obshtina-peshtera-nashiyat-folklor-se-vazpriema-mnogo-lesno-i-barzo-vpechatlyavame-s-avtentichnite-ni-pesni-tantsi-i-obichai.html", "text": "Провеждащият се Международен етнокултурен фестивал в Пещера показва, че нашият фолклор се възприема много лесно и бързо впечатляваме с нашите автентични песни, танци и обичаи. Това каза за Радио „Фокус“ – Пазарджик Димитър Павлов, експерт по културата в Община Пещера. „Всеки фолклор е много специфичен и впечатлява по свой начин. Но е факт, че чужденците се влюбват в нашите традиции и се увличат по тях. Нашите фолклорни състави жънат успех на всяка международна сцена, където стъпят. Досега в Пещера имахме възможност чрез Етнофестивала да се представим рамо до рамо със състави от Балканите, сега участниците са от цял свят“, уточни Павлов. Той каза още, че преди месец в село Радилово се е провела младежка международна инициатива, където на чуждестранни млади хора са представяни различни обреди и обичаи от нашия фолклор и те са били впечатлени. „Чуждестранните ни гости имаха възможност да мелят жито, да добият брашно, да го омесят и да изпекат сами хляб, както и да произведат масло от мляко саморъчно“, допълни Павлов. Той каза още, че по негови наблюдения младите хора харесват народната традиция и Съборът на народното творчество в летовище „Свети Константин“ е доказателство за това, тъй като на масовото хоро повечето участници са били младежи.\r\nАлбена ЖИЛЕКОВА", "date": "2017.08.03", "title": "Димитър Павлов, Община Пещера: Нашият фолклор се възприема много лесно и бързо впечатляваме с автентичните ни песни, танци и обичаи"}
{"url": "http://www.focus-news.net/news/2017/08/03/2422365/dimitar-zdravkov-kmet-na-obshtina-sadovo-ovladyana-e-situatsiyata-s-pozhara-v-selo-popovitsa-nyama-opasnost-za-naselenieto.html", "text": "Овладяна е ситуацията с пожара в садовското село Поповица, няма опасност за населението. Това каза във вечерния блок „Това е България“ на Радио „Фокус“ кметът на Община Садово Димитър Здравков. Той допълни, че в района са разположени няколко пожарни, които дежурят превантивно. „Мисля, че компетентните органи още от вчера са започнали разследване. Надявам се в близките дни да излязат със становище за причините, предизвикали пожара. Работи се по две версии - вследствие на работата на машините, обработващи терени в близост до сеновала и умишлен палеж“, обясни Димитър Здравков.  \r\nТой обърна внимание, че предвид сериозния пазарен дял, който заема фирмата в страната, не би следвало да има негативни последствия за служителите и те ще запазят работните си места. Той апелира към Министерството на земеделието, храните и горите да окаже подкрепа на кравефермата, тъй като финансовите загуби са в големи размери, а търговската дейност на предприятието поема значителна част от местното население.", "date": "2017.08.03", "title": "Димитър Здравков, кмет на Община Садово: Овладяна е ситуацията с пожара в село Поповица, няма опасност за населението"}
{"url": "http://www.focus-news.net/news/2017/08/03/2422368/nimh-utre-shte-e-slanchevo-i-goreshto-s-maksimalni-temperaturi-mezhdu-34-i-39-v-sofiya-okolo-34.html", "text": "През нощта ще е ясно и почти тихо. Утре ще е слънчево и горещо. Ще духа слаб североизточен вятър. Максимални температури между 34° и 39°, в София – около  34°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане слабо ще се понижи, но ще остане малко по-високо от средното за месец август.\r\nИ над Черноморието ще е слънчево. Ще духа слаб до умерен север-североизточен вятър. Максималните температури ще са 29-32°. Температурата на морската вода е 25-26°. Вълнението на морето ще е 1-2 бала. В планините ще е слънчево. Ще духа слаб, по билата – до умерен североизточен вятър. Максималната температура на височина 1200 метра ще е около 26°, на 2000 метра – около 19°.\r\nПрез следващите три дни времето ще бъде слънчево и горещо; максималните температури на места в низините ще достигат 39°-40°. Вятърът ще е слаб, по морския бряг до умерен от североизток.", "date": "2017.08.03", "title": "НИМХ: Утре ще е слънчево и горещо с максимални температури между 34° и 39°, в София – около  34°"}
{"url": "http://www.focus-news.net/news/2017/08/03/2422370/afp-kosovo-e-zaplasheno-ot-politicheska-kriza-sled-kato-noviyat-parlament-ne-uspya-da-izbere-predsedatel.html", "text": "Косово се изправя пред потенциална политическа криза, след като новият парламент не успя да си избере председател, предава AFP .\r\nИзборът на председател на парламента е ключов, тъй като показва дали коалицията спечелила изборите, и включваща бивши бунтовнически командири, може да събере парламентарно мнозинство.\r\nСъюзът, наречен „военната партия“ спечели най-много места в парламента. Въпреки това, те имат едва 39 депутати в 120-местния парламент.\r\nЛяво-националистическата „Самоопределение“ ги следва с 32 места, а дясноцентристката „Лига за демократично Косово“ е трета с 29 депутати.\r\nИзборът на парламентарен председател е важен за конституирането на парламента, и отваря пътя за избирането на министър-председател от президента.\r\nСлед това, избраният премиер има 15 дена, за да предложи кабинет, който да бъде одобрен от парламента.\r\nЕксперти твърдят, че има опасност от предсрочни избори в най-младата балканска страна. \r\n„Ако „Самоопределение“ и коалицията на „Лигата за демократично Косово“ не подкрепят „военното крило“, тогава Косово може да отиде на нови избори“, заяви пред световните медии анализаторът Рамуш Тахири. Симеон Миланов", "date": "2017.08.03", "title": "AFP: Косово е заплашено от политическа криза след като новият парламент не успя да избере председател"}
{"url": "http://www.focus-news.net/news/2017/08/03/2422367/anadolu-agency-afganistanskite-sili-za-sigurnost-eliminiraha-nad-150-ekstremisti-pri-poreditsa-antiteroristichni-operatsii.html", "text": "Афганистанските сили за сигурност елиминираха над 150 екстремисти при поредица от антитерористични операции в страната, предава Anadolu Agency.\r\nМинистерството на отбраната на Афганистан заяви, че Сухопътните и Военновъздушните сили са неутрализирали 124 въоръжени терористи, включително и регионален командир на клетка от камикадзета. Това се е случило по време на антитерористични операции в 15 провинции на страната.\r\nРазузнавателната агенция „Национален директорат за сигурността“ каза, че в 18 операции е неутрализирала над 68 екстремисти.\r\nАгенция „Фокус“ припомня, че в последните седмици, афганистанските сили за сигурност се сражаваха на 22 фронта в страната.\r\nВ същото време, талибаните също са се активизирали в кампанията си срещу правителството. Те заявиха, че са убили 32 служители на силите за сигурност, превземайки шест контролни пункта.Симеон Миланов", "date": "2017.08.03", "title": "Anadolu Agency: Афганистанските сили за сигурност елиминираха над 150 екстремисти при поредица антитерористични операции"}
{"url": "http://www.focus-news.net/news/2017/08/03/2422371/pazardzhik-vav-velingradskoto-selo-draginovo-shte-bade-postroena-nova-detska-gradina.html", "text": "В село Драгиново ще бъде построена нова детска градина, каза за Радио „Фокус” – Пазарджик кметът на селото Бисер Маджиров. Той уточни, че с решение на правителството са отпуснати 1 620 000 лева, допълнителни средства от бюджета. „В момента детската градина се помещава в бараки, които са изградени през 1977 година. Това ще рече, че са от 40 години и в тях в момента се помещават около 120 деца. Помещенията са крайно недостатъчни като леглова база за нуждите на кметство Драгиново. Ние имаме положителен прираст на населението и средно годишно в населеното място се раждат 50- 60 деца. С изискванията на новия Закон за образованието, според който 4 и 5-годишните деца задължително посещават детска градина, нещата се усложняват допълнително”, коментира Маджиров. Той поясни, че за новата детска градина е отделен терен в съществуващия имот, в който сега се намират бараките. „Има достатъчно място за реконструкции, за изграждане на допълнителни сгради и като терен няма проблем за осъществяване на начинанието. Имаме и готов проект и имаме готовност да започнем изграждането на новата детска градина при първа възможност”, каза още кметът на село Драгиново. По думите му се предвижда новата сграда да бъде готова и да започне да функционира до края на 2018 година.\r\nТеодора ДИМИТРОВА", "date": "2017.08.03", "title": "Пазарджик: Във велинградското село Драгиново ще бъде построена нова детска градина"}
{"url": "http://www.focus-news.net/news/2017/08/03/2422372/voleybol-kardzhali-e-domakin-na-nay-golemiya-natsionalen-turnir-po-plazhen-voleybol.html", "text": "Кърджали е домакин на втория турнир от Националната верига по плажен волейбол за мъже и жени. На комплекс „Арпезос“ ще се проведат мачове между 12 двойки при мъжете и 8 тандема при жените. Фаворити за победители на турнира са двойките Невен Нешев/Делчо Раев, Николай Колев/Димитър Калчев.  На две от мъжките двойки – Иван Замфиров/Владислав Лукаревский и Симеон Топузлиев/Светослав Иванов, е отпуснат „уайлд кард“ от организаторите на турнира.", "date": "2017.08.03", "title": "Волейбол: Кърджали е домакин на най-големия Национален турнир по плажен волейбол"}
{"url": "http://www.focus-news.net/news/2017/08/03/2422374/dobrich-predstoi-izgrazhdaneto-na-lapidarium-v-krushari-i-razrabotvane-na-turisticheski-marshrut-zaldapa-suhodolie-karsium.html", "text": "Предстои изграждането на лапидариум в Крушари и разработване на туристически маршрут Залдапа - Суходолие - Карсиум. Това съобщи Добри Добрев, директор на Регионалния исторически музей (РИМ) в Добрич, предаде кореспондентът на Радио „Фокус” – Варна. Дейностите са в рамките на трансграничен проект, озаглавен „В сянката на историята“. Предстои стартирането на дейностите, а те най-общо могат да бъдат определени като популяризиране на природното наследство и културните ресурси на Община Крушари. \"Там ще бъде изграден музей на открито (лапидариум), където ще бъдат експонирани находки, откривани на територията на цялата Община Крушари\", съобщи Добри Добрев. Акцент ще бъде крепостта \"Залдапа\", но желанието е да бъде обхваната цялата община. Ще бъде направен макет на крепостта, който ще бъде експониран в лапидарума до сградата на Общината. Добре ще бъде представено също Суходолието със скалните манастири като ще бъде разработен и туристически маршрут Залдапа – Суходилие – Карсиум. Последният обект е ангажимент на румънската страна. Маршрутът ще включва всички културни и природни забележителности в Община Крушари. Добри Добрев припомни, че \"Залдапа\" е най-голямата крепост в Добруджа в момента. Проучва се от 2014 година като специалистите, които работят там, са концентрирали своите усилия върху проучването на една базилика от IV – VI век и резултатите според директора на РИМ в добруджанския град са впечатляващи, тъй като преди две години бе открита от археолозите една крипта пред олтара, а миналата година бе открита втора, която е в по-ранен храм, който частично се застъпва с този от първата крипта. Тази година екипът от специалисти продължава с проучването на втората по-голяма крипта. Крепостта \"Залдапа\" е датирана от IV век. \r\nЖулиета НИКОЛОВА", "date": "2017.08.03", "title": "Добрич: Предстои изграждането на лапидариум в Крушари и разработване на туристически маршрут Залдапа - Суходолие - Карсиум"}
{"url": "http://www.focus-news.net/news/2017/08/03/2422376/pazardzhik-tir-i-mikrobus-sa-katastrofirali-pri-69-km-ot-avtomagistrala-trakiya-v-posoka-sofiya.html", "text": "Катастрофа между ТИР и микробус е станала при 69 км от автомагистрала „Тракия“ в посока София. Това съобщиха за Радио „Фокус“ от ОДМВР – Пазарджик. Леко пострадал е шофьорът на микробуса. Движението в основната и скоростната лента на магистралата в района е временно ограничено. Трафикът се извършва в аварийната лента. На място има екипи на Спешна помощ, полиция и „Автомагистрали“ АД.\r\nВаня НИКОЛОВА", "date": "2017.08.03", "title": "Пазарджик: ТИР и микробус са катастрофирали при 69 км от автомагистрала „Тракия“ в посока София"}
{"url": "http://www.focus-news.net/news/2017/08/03/2422394/afp-donald-tusk-zayavi-che-protsesat-za-razbiliya-se-samolet-na-leh-kachinski-se-izpolzva-sreshtu-nego.html", "text": "Европейският президент Доналд Туск заяви, че процесът за разбилия се самолет на покойния президент на Полша Лех Качински, се използва срещу нещо, предава AFP.\r\nТуск заяви това след осемчасов разпит по случая от прокурори във Варшава. \r\nДоналд Туск, който по това време е премиер на Полша заяви пред журналисти, че „няма съмнение“, че е нападнат от консервативния си архивраг Ярослав Качински.\r\n„Под въпрос е поставено европейското бъдеще на Полша“, заяви Туск, коментирайки наказателните действия на ЕС срещу Полша заради съдебната реформа, която от Брюксел осъдиха.\r\nЛидерът на консервативната „Партия на закона и справедливостта“ Ярослав Качински заяви пред католическия телевизионен канал „Trwam TV“, че Доналд Туск „има много причини да се страхува“, добавяйки, че разследването за разбилия се самолет, е само една от тях.\r\n„Не бършете предателските си усти с името на покойния ми брат. Вие го унищожихте, вие го убихте, вие сте мерзавци“, каза Качински към депутати от партия „Гражданска платформа“, на която член е и Доналд Туск. Симеон Миланов", "date": "2017.08.03", "title": "AFP: Доналд Туск заяви, че процесът за разбилия се самолет на Лех Качински, се използва срещу него"}
{"url": "http://www.focus-news.net/news/2017/08/03/2422373/plovdiv-chast-ot-bul-vasil-aprilov-shte-bade-zatvorena-za-dvizhenie-prez-pochivnite-dni-pet-avtobusa-promenyat-marshrutite-si.html", "text": "Част от бул. „Васил Априлов“ в Пловдив ще бъде затворена за движение през почивните дни. Това съобщиха за Радио „Фокус“ – Пловдив от ръководството на ОП „Организация и контрол на транспорта“. Преминаването по двете платна на основната градска пътна артерия, в участъка от бул. „Шести септември“ до бул. „Свобода“, ще бъде ограничено от 7.00 часа на 5-ти до 17.00 часа на 6 август. Причината за въвеждането на забраната е извършването на строително-монтажни работи по изграждането на топлопровод. Дейностите налагат промяна в маршрутното разписание на пет автобусни линии – №10, 15, 17, 113 и 222. Призовават се водачите да шофират внимателно в района, със съобразена скорост, да спазват дистанция и да се съобразяват с указателните табели.\r\nТони МИХАЙЛОВ", "date": "2017.08.03", "title": "Пловдив: Част от бул. „Васил Априлов“ ще бъде затворена за движение през почивните дни, пет автобуса променят маршрутите си"}
{"url": "http://www.focus-news.net/news/2017/08/03/2422377/kuna-livanskata-armiya-unishtozhi-pozitsii-na-islyamska-darzhavapo-granitsata-sas-siriya.html", "text": "Ливанската армия нападна с артилерия позициите на „Ислямска държава“ в покрайнините на Баалбек и Каа, предава кувейтската информационна агенция KUNA .\r\nИзточник от силите за сигурност заяви, че артилерийският бараж е довел до унищожаването на няколко екстремистки гнезда на съпротива и центрове, използвани за складиране на припаси и укритие.\r\nЛиванската армия ще продължи да напада локации, контролирани от „Ислямска държава“ близо до границата със Сирия.\r\nМеждувременно други военни части започнаха нова операци в източната част на покрайнините на Арсал. В операцията участва и тежка техника, включително танкове. Ливанските военни изграждат постове по хълмовете в района. Симеон Миланов", "date": "2017.08.03", "title": "KUNA: Ливанската армия унищожи позиции на „Ислямска държава“по границата със Сирия"}
{"url": "http://www.focus-news.net/news/2017/08/03/2422393/vitsepremierat-valeri-simeonov-apelira-kam-obshtina-plovdiv-i-mvr-da-se-prilozhat-merki-za-razreshavane-na-problemite-sas-smesenoto-naselenie-v-rayon-severen-obzor.html", "text": "Вицепремиерът Валери Симеонов обсъди с граждани от Пловдив, главния секретар на МВР Младен Маринов и началник отдел „Обществен ред и управление при кризи“ Емил Вълков в Община Пловдив проблемите със смесеното население в район „Северен“, Пловдив. \r\nПодалите сигнала до кабинета на вицепремиера поставиха акцент върху незаконното строителство, нерегламентирания шум, хаотичното сметосъбиране, незаконното свързване на къщи с ВиК мрежата и пълзящата ислямизация на ромското население. Гражданите описаха различни конфликтни точки в квартала, които с течение на времето се изместват все по-близо до районите с компактно българско население и имат засилващи се отрицателни социални, битови и икономически последици.\r\nВицепремиерът Валери Симеонов изрази мнението си, че проблемите могат да бъдат разрешени единствено чрез съвместни усилия на държавните институции и местната власт.  Пред журналисти Симеонов коментира, че са набелязани мерки, които ще бъдат реализирани в най-кратък срок. Вицепремиерът заяви, че евентуално общината ще поеме ангажимента да премахне част от незаконните постройки, които са върху бившия канал в района. „Там е бетонирана площадка и никой няма право да строи. Ще се обърнем към общината да възстанови приемната на територията на въпросния квартал, за да може да се предостави за ползване от полицията и да има постоянно присъствие в квартала“, заяви той и посочи, че на следващо място са мероприятията, свързани с опазването на обществения ред. „Незабавна реакция на службите на сигурност по отношение на възпрепятстването на движението, което обикновено се случва при масови тържества“, коментира Симеонов. По думите му такива празненства на открито са абсолютно забранени от общината и за тях не се издава разрешително. „Ще бъдат санкционирани. За шума ще се реагира незабавно при сигнали за шумна музика и празненства, които тормозят и нарушават обществения ред. Не мога да отговоря на никакви конкретни въпроси, имаме първа среща. След като направим среща и с представителите на общината, районния кмет, кмета на Пловдив, ще дам конкретен отговор на сроковете. Въобще не ме интересуват реакциите на когото и да било“, допълни Симеонов. Вицепремиерът уточни, че в България има закони, които трябва да се спазват от всички. „Последната ми грижа е какви реакции и отзвуци ще има. Законът е закон, за да се спазва“, каза още Валери Симеонов. \r\nВицепремиерът, главният секретар на МВР и началникът отдел „Обществен ред и управление при кризи“ към Община Пловдив поеха ангажимент да работят за прилагане на следните 4 мерки в най-кратък срок:\r\n1.Възстановяване на постоянното стационарно полицейско присъствие в квартала в сградата на бившата приемна – сега изоставена.\r\n2.Премахване на десетките незаконни постройки от общинската собственост покрай канал „Напредък“.\r\n3.Да се обърне специално внимание на незаконното строителство в района на улица „Дилянка“.\r\n4.МВР да работи приоритетно по сигнали за нарушаване на обществения ред в района, особено по отношение на нерегламентираното блокиране на улици с цел провеждане на събития на ромската общност.\r\nВицепремиерът Симеонов апелира към Община Пловдив и МВР за обратна връзка в рамките на следващите две седмици.", "date": "2017.08.03", "title": "Вицепремиерът Валери Симеонов апелира към Община Пловдив и МВР да се приложат мерки за разрешаване на проблемите със смесеното население в район „Северен“ (ОБЗОР)"}
{"url": "http://www.focus-news.net/news/2017/08/03/2422375/the-national-oae-oon-prizova-oman-da-zaeme-po-aktivna-rolya-pri-razreshavaneto-na-konflikta-v-yemen.html", "text": "Специалният пратеник на ООН в Йемен, Исмаил Шейх Ахмед, призова Оман да заеме по-активна роля при разрешаването на йеменския конфликт, предава изданието от Обединените арабски емирства The National.\r\nИсмаил Улд Шейх Ахмед се срещна с външния министър на ОМАН Юсуф бин Абдула Алави, с надеждата за „бързо“ разрешаване на конфликта, година след като преговорите в Кувейт се провалиха.\r\n„Пратеникът на ООН в Йемен, би желал Оман да активизира повече посредничеството си за бързо разрешаване на ситуацията между хутите и йеменския президент“, заяви омански представител.\r\nОманският външен министър заяви, че султаната ще задълбочи ролята си на посредник, надявайки се, че ще убеди двете страни да приемат плана на ООН за мирно примирие, и мирни преговори. Симеон Миланов", "date": "2017.08.03", "title": "The National (ОАЕ): ООН призова ОМАН да заеме по-активна роля при разрешаването на конфликта в Йемен"}
{"url": "http://www.focus-news.net/news/2017/08/03/2422397/varna-detski-turnir-po-plazhen-futbol-sotsializatsiya-na-detsata-ot-domovete-bez-roditelski-grizhi-chrez-sporta-se-provede-v-kk-shkorpilovtsi.html", "text": "Детски турнир по плажен футбол „Социализация на децата от домовете без родителски грижи чрез спорта“ се проведе за десета юбилейна година в к.к. „Шкорпиловци“. Това съобщиха за Радио „Фокус“ – Варна от община Долни чифлик. Инициативата е част от „Националната седмица на морето – Шкорпиловци 2017“. Тази година в надпреварата участваха пет отбора – Ферион (София), Черноморец (Балчик), Камчиец (Старо Оряхово), Юнак (Варна) и ФК Русе.\r\nЗа втора поредна година турнирът се провежда под патронажа на председателя на Държавната агенция за закрила на детето Офелия Кънева, която взе участие в официалното му откриване. На него присъстваха още кметът на Община Долни чифлик Красимира Анастасова, представител на Негово Високопреосвещенство Варненски и Великопреславски митрополит Йоан и Валентин Заяков, съветник към Комисията по въпросите на децата, младежта и спорта към Народното събрание.\r\nОрганизатори на „Национална седмица на морето – Шкорпиловци 2017“ са Община Долни чифлик, НЧ „Пробуда 1962“ – с. Шкорпиловци и НЧ „Изгрев 1919“- гр. Долни чифлик.\r\nМарияна ВАЛЕНТИНОВА", "date": "2017.08.03", "title": "Варна: Детски турнир по плажен футбол „Социализация на децата от домовете без родителски грижи чрез спорта“ се проведе в к.к „Шкорпиловци“"}
{"url": "http://www.focus-news.net/news/2017/08/03/2422396/tass-rusiya-prizova-sasht-da-prekrati-s-klevetite-za-ruskata-balkanska-politika.html", "text": "Русия призовава Вашингтон да прекрати с „клеветите“ за руската външнополитическа линия на Балканите, предава ТАСС.\r\nТова заявиха от руското Министерство на външните работи, коментирайки изказванията на американския вицепрезидент Майк Пенс, който разкритикува руската политика на Балканите, по време на посещението си в Подгорица.\r\n„Вицепрезидентът  на САЩ направи нова серия от антируски изказвания, плашейки балканските лидери с митичната „руска заплаха“, и обвинявайки страната ни в опити за насилствено прекрояване на границите в региона“, се казва в руското изявление.\r\nСпоред Москва, Вашингтон се е върнал към риториката от времето на Студената война.\r\nРусия заяви, че САЩ и съюзниците му са нарушили грубо международното право през 1999 година, „прилагайки нелегитимно груба сила за отцепването на Косово от Сърбия“.\r\n„Тъй че, кой се меси във вътрешните дела и използва сила на Балканите? Москва или Вашингтон?“, питат от руското външно министерство.  Симеон Миланов", "date": "2017.08.03", "title": "ТАСС: Русия призова САЩ да прекрати с „клеветите“ за руската балканска политика"}
{"url": "http://www.focus-news.net/news/2017/08/03/2422398/the-times-of-israel-teroristat-koyto-e-planiral-napadenie-sreshtu-izraelskiya-natsionalen-otbor-po-futbol-e-ubit-v-siriya.html", "text": "Водената от САЩ коалиция, която се сражава с „Ислямска държава“, е елиминирала мъжа, който миналата година планираше терористично нападение по време на футболния мач Израел-Албания, предава The Times of Israel.\r\nЛавдрим Мухачери е бил елиминиран на 7 юни, при въздушен удар близо до Дейр ез Зор, заяви говорителят на коалицията полковник Райън Дилън. \r\n„Той е бил етнически албанец от Косово и лидер на чуждестранните бойци на Ислямска държава от Косово“, се казва в американското изявление. Симеон Миланов", "date": "2017.08.03", "title": "The Times of Israel: Терористът, който е планирал нападение срещу израелския национален отбор по футбол, е убит в Сирия"}
{"url": "http://www.focus-news.net/news/2017/08/03/2422395/pazardzhik-istoricheskiyat-muzey-v-panagyurishte-poluchi-porednoto-tsenno-darenie.html", "text": "Александър Кирилов Алексиев направи дарение на Исторически музей – Панагюрище, което включва снимка на Василий Чолаков, снимка на свещеник Недельо Иванов и преписка от Иван Николов от Панагюрище, в средата на 19 в., съобщиха от музея. В знак на благодарност директорът на музея, доц. д-р Атанас Шопов връчи на Александър Алексиев Свидетелство за дарение. Шопов сподели, че се радва за доброто дело на колекционера и изказа сърдечна признателност за това, че той е избрал именно Панагюрския музей. Дарителят от своя страна заяви, че за него това е един изпълнен дълг. Неговото желание е дарените вещи да намерят място сред експозициите в музея.", "date": "2017.08.03", "title": "Пазарджик: Историческият музей в Панагюрище получи поредното ценно дарение"}
{"url": "http://www.focus-news.net/news/2017/08/03/2422401/greek-reporter-trima-pozharnikari-sa-postradali-pri-gorskite-pozhari-bushuvashti-yuzhno-ot-atina.html", "text": "Трима пожарникари са били приети в болница с изгаряния, получени, докато са се опитвали да овладеят горските пожари, бушуващи южно от Атина, предава Greek Reporter. Местните власти съобщиха, че са наредили живеещите в района да бъдат евакуирани.\r\nОколо 40 пожарникари, 20 противопожарни превозни средства и два противопожарни хеликоптера се борят със стихията. Местните власти отбелязаха, че пожарът е започнал около 14 ч. местно време и е бил разпален от силните ветрове. Трима пожарникари са с леки наранявания, поне две жилищни сгради са пострадали от пожара. \r\nВетровете са със скорост до 60 км/ч, а температурите в областта са достигнали 35 градуса по Целзий. Властите посочиха, че към момента огънят е овадян. \r\n„Ситуацията е трудна“, коментира местният кмет Йоргос Софронис, допълвайки, че огънят гори между две населени места. „Вятърът е силен“, допълни Софронис.  Мария Динкова", "date": "2017.08.03", "title": "Greek Reporter: Трима пожарникари са пострадали при горските пожари, бушуващи южно от Атина"}
{"url": "http://www.focus-news.net/news/2017/08/03/2422400/pazardzhik-priklyuchiha-arheologicheskite-prouchvaniya-na-emporion-pistiros.html", "text": "Приключиха археологическите проучвания за това лято на емпорион Пистирос, край град Ветрен. Това каза за Радио „Фокус“ – Пазарджик ръководителят на разкопките Гаврил Лазов от НИМ. Той обясни, че резултатите са много добри. „Открихме основите на каменни сгради от неголеми речни камъни. До едно ниво те са били изградени от кирпич и неопалени тухли. След това открихме следи от един значим пожар с много дебел пласт от деструкции от мазилки, които вдигнахме и разкрихме пластовете. Очертаха се и помещенията на сградите“, обясни Лазов. Той допълни, че са открити и олтари, които са проучвани през предишни години. „Четири от тях са последователно наредени. Те са направени от глина и се издигат малко над нивото на пода. Някои от тях имат украса, която е направена с шнур, който е отпечатан преди опалването на глината. получава се една украса от правоъгълници и диагонали“, каза също Лазов. Той уточни, че проучванията през тази година са били в два квадрата, наречени условно А 1 и А 6.\r\nВаня НИКОЛОВА", "date": "2017.08.03", "title": "Пазарджик: Приключиха археологическите проучвания на емпорион Пистирос"}
{"url": "http://www.focus-news.net/news/2017/08/03/2422405/aa-turska-nepravitelstvena-organizatsiya-e-izpratila-humanitarna-pomosht-na-siriyski-semeystva.html", "text": "Турската неправителствена организация: Фондация за хуманитарна помощ, е предоставила хранителни продукти на семействата, живеещи в град Ал Баб, разположен в северната част на Сирия, предава Anadolu Agency.\r\n„Фондацията за хуманитарна помощ изпрати 21 тона ориз за три хиляди семейства в нужда в Ал Баб. Ние доставихме по седем килограма на всяко семейство“, уточниха от организацията. \r\nТе допълниха, че в края на август Фондацията също така ще достави хуманитарна помощ в Ал Адха.  Мария Динкова", "date": "2017.08.03", "title": "АА: Турска неправителствена организация е изпратила хуманитарна помощ на сирийски семейства"}
{"url": "http://www.focus-news.net/news/2017/08/03/2422399/stara-zagora-diskusiya-balgarski-arhitekturen-modernizam-se-provede-v-kazanlak.html", "text": "Дискусия „Български архитектурен модернизъм“ се проведе в Казанлък, след като малко преди това бе открита изложба на същата тема, предаде кореспондент на Радио „Фокус“. Модератори на дискусията бяха Теодор Караколев и Васил Макаринов. Присъстващите на събитието изслушаха лекция за архитектурния модернизъм в България, негово развитие, характерни особености, сгради в страната строени в този стил. “Модернизмът е различно интересен от предходните стилове като сецесион, като всички неокласицизми, необарок и прочие, които са в България до Първата световна война, с един акцент върху рационализма“, поясни Теодор Караколев.\r\nИнициаторите на дискусията и изложбата съвместно с Библиотека „Искра“ възнамеряват да продължат сътрудничеството си и да издирват сгради на архитектурния модернизъм в Казанлък. Идеята е тези сгради да бъдат документирани в специално издание.\r\nДискусията бе част от проект, който се осъществява с финансовата подкрепа на „Централен фонд за стратегическо развитие“ към Нов Български Университет. \r\nСлед приключването и участниците в нея взеха участие в обиколка из Казанлък, разглеждайки сгради - образци на българския архитектурен модернизъм.\r\nСлавяна ГАЙДАРОВА", "date": "2017.08.03", "title": "Стара Загора: Дискусия „Български архитектурен модернизъм“ се проведе в Казанлък"}
{"url": "http://www.focus-news.net/news/2017/08/03/2422404/ria-novosti-peru-ne-izklyuchva-vazmozhnostta-da-skasa-diplomaticheski-otnosheniya-s-venetsuela.html", "text": "Перу не изключва възможността да скъса дипломатически отношения с Венецуела, заяви в четвъртък министърът на външните работи на южноамериканската страна Рикардо Луна, предава РИА Новости, позовавайки се на Comercio. \r\nЛуна уточни, че такова решение може да бъде взето след срещата на страните в региона, която ще се проведе в Лима на 8 август и  ще разгледа ситуацията във Венецуела след изборите за национално учредително събрание. \r\n„Не, ние по никакъв начин не изключваме (възможността за скъсване на отношенията), всякакви действия се обсъждат, ние ще разгледаме нагласите на страните на тази среща и в зависимост от това ще преценим какво можем да направим заедно“, коментира министърът.  Мария Динкова", "date": "2017.08.03", "title": "РИА Новости: Перу не изключва възможността да скъса дипломатически отношения с Венецуела"}
{"url": "http://www.focus-news.net/news/2017/08/03/2422403/api-vazstanoveno-e-dvizhenieto-po-am-trakiya-pri-km-69-v-posoka-sofiya.html", "text": "Възстановено е движението по АМ Тракия при км 69, в посока София.Това съобщиха от пресцентъра на Агенция \"Пътна инфраструктура\". \r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.03", "title": "АПИ: Възстановено е движението по АМ Тракия при км 69, в посока София"}
{"url": "http://www.focus-news.net/news/2017/08/03/2422407/afp-venetsuelski-prokurori-sa-poiskali-sadat-da-blokira-vstapvaneto-v-dlazhnost-na-novoto-uchreditelno-sabranie.html", "text": "В четвъртък прокурори във Венецуела са поискали съдът да блокира встъпването в длъжност на новото учредително събрание, което трябва да замени конгреса, където опозицията има мнозинство, предава AFP. \r\nГенералният прокурор Луиса Ортега написа в „Туитър“, че двама прокурори са повдигнали обвинение „на база на предполагаеми закононарушения, извършени“ по време на изборите, които се състояха в неделя: вот, бойкотиран от опозицията и осъден от международната общност. \r\nОртега е един от най-гласовитите критици на президента на страната Николас Мадуро.  Мария Динкова", "date": "2017.08.03", "title": "AFP: Венецуелски прокурори са поискали съдът да блокира встъпването в длъжност на новото учредително събрание"}
{"url": "http://www.focus-news.net/news/2017/08/03/2422408/sport-zhoao-sousa-se-klasira-za-polufinala-na-tenis-turnira-v-kitsbyuel.html", "text": "Португалецът Жоао Соуса надделя над австриеца Гералд Мелцер с 2:6, 6:1, 6:3в мач от  тенис турнира в австрийския град Кицбюел.  Така той се класира за полуфинала на турнира. \r\nНеговият следващ съперник ще бъде австриецът Себастиан Офнер, който по-рано днес записа победа в срещата срещу аржентинеца Ренцо Оливо с 6:3, 1:6, 6:3.", "date": "2017.08.03", "title": "Спорт: Жоао Соуса се класира за полуфинала на тенис турнира в Кицбюел"}
{"url": "http://www.focus-news.net/news/2017/08/03/2422406/tass-ruskoto-posolstvo-v-london-predupredi-grazhdanite-za-povisheniya-risk-ot-napadeniya-s-izpolzvaneto-na-kiselina.html", "text": "Руското посолство в Лондон е призовало руските граждани да проявяват бдителност по време на престоя си в британските градове заради увеличения брой случаи на нападения с използването на киселина, предава ТАСС. \r\n„Призоваваме руските граждани да бъдат изключително внимателни в британските градове и особено в Лондон, да не преминават в непосредствена близост до пътните платна, да не се приближават към непознати автомобили, да стоят настрана от преминаващи наблизо хора на мотопеди и мотори, да се оглеждат по улиците при пешеходни разходки“, предупреждават от руското дипломатическо представителство.   Мария Динкова", "date": "2017.08.03", "title": "ТАСС: Руското посолство в Лондон предупреди гражданите за повишения риск от нападения с използването на киселина"}
{"url": "http://www.focus-news.net/news/2017/08/03/2422409/nato-edin-voennosluzhesht-e-ubit-a-shestima-drugi-sa-raneni-pri-samouibiystveno-napadenie-v-afganistan.html", "text": "Един военнослужещ на НАТО е бил убит, а други шестима са били ранени при самоубийствено нападение срещу конвой на чуждестранните сили в Афганистан, извършено късно в четвъртък вечерта, предава AFP. \r\n„Патрулът е извършвал операция заедно с силите за сигурност на Афганистан, когато самоделно взривно устройство е било детонирано“ в провинция Кабул, съобщиха от Алианса. \r\nСкоро след това талибаните са поели отговорността за атаката.  Мария Динкова", "date": "2017.08.03", "title": "НАТО: Един военнослужещ е убит, а шестима други са ранени при самоуибийствено нападение в Афганистан"}
