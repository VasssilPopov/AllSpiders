{"url": "http://www.focus-news.net/news/2017/06/10/2403741/reuters-telata-na-8-migranti-byaha-namereni-kray-bregovete-na-libiya.html", "text": "Либийската брегова охрана е открила телата на осем мигранти в надуваема лодка, източно от брега на Триполи, съобщава Reuters. Има възможност да е имало повече хора на лодката.\r\n„Като цяло този тип лодки носи от 100 до 110 души поради, което не можем да знаем какво се е случило с другите“, заяви Иса ал-Зарог, говорител на бреговата охрана в град Гарабули.\r\nНе е ясно как мигрантите, чиито тела са открити от рибари, са умрели. Симеон Миланов", "date": "2017.06.10", "title": "Reuters: Телата на 8 мигранти бяха намерени край бреговете на Либия"}
{"url": "http://www.focus-news.net/news/2017/06/10/2403715/plovdiv-do-kraya-na-mesets-yuni-shte-prodalzhi-obrabotkata-sreshtu-karlezhi-i-komari-v-grada.html", "text": "До края на месец юни ще продължи обработката срещу кърлежи и комари в Пловдив. Това съобщи за Радио „Фокус“ – Пловдив Деспина Гърова, директор на ОП „Дезинфекционна станция“.  По думите ѝ предстои обработка срещу ларви на комари по разливите на река Марица и по отводнителните канали. Обработката на тревните площи там ще бъде с препарат под формата на таблети. Екипите ще извършат пръскания и на Гребния канал в Пловдив в два последователни дни – на 29 и 30 юни. Същевременно през месец юни ще се осъществи и дезинсекция срещу възрастните форми на комари в шестте района на града. „Вече е извършено пръскане в район „Западен“. На 12 юни предстои пръскане в район „Северен“, на 13-ти в район „Южен“, на 14-ти в район „Източен“, на 15-ти и 16-ти в район „Тракия“, а на 19 и 20 юни в район „Централен“. На 21 юни ще се пръска срещу комари на територията на гробищните паркове“, каза Гърова. Тя посочи, че специализираните екипи работят с аерозолен генератор в нощните часове от 22:00 до 04:30 часа.\r\nДеспина Гърова добави, че през месец юни епизодично ще се извършват и обработки срещу кърлежи.\r\nТони МИХАЙЛОВ", "date": "2017.06.10", "title": "Пловдив: До края на месец юни ще продължи обработката срещу кърлежи и комари в града"}
{"url": "http://www.focus-news.net/news/2017/06/10/2403711/prof-donka-baykova-dobre-e-ne-izvednazh-da-preminem-kam-korenno-razlichen-model-na-hranene-a-da-go-napravim-postepenno.html", "text": "Добре е не изведнъж да преминем към коренно различен модел на хранене, а да го направим постепенно. Това каза в интервю за Агенция „Фокус“ проф. д-р Донка Байкова, специалист по хранене и диететика за диетите през летния сезон.  „Да се лишим за първия ден или поне за два дни от онези любими мазни високо калорийни храни, тестените изделия, колбасите, сладкишите. Да изоставим първо тях и например да минем на риба, млечни продукти, гарнирани обилно със зеленчуци с месо. Евентуално въглехидратната храна да бъде за сметка на зърнените разновидности. За някои от нас те са овесени ядки, за други за зърнените миксове, ленено семе, сусамово, защо не гарнирани с малко пчелно млечице или с чиа, също и пълнозърнест хляб или хляб от лимец. Пак казвам – обилно гарнирани със зеленчукова компонента“, посъветва проф. Байкова. По думите й можем да се храним по следния начин - един зеленчуков сандвич на закуска, рибно ястие на обяд, много плодове за междинни подкрепителни закуски, на вечеря едно богато блюдо от зеленчукова компонента с малко кисело мляко или парче бяло месо. „Така първите няколко дни. След което можем да си позволим за 3 дни да изключим изцяло животинските белтъчни храни, даже и въглехидратните. Например да бъдем на плодове и зеленчуци – това е т.нар. „детокс режим“, с който бихме предизвикали една диуреза, едно обновление на клетките с една свежа протоплазма, да излъчим от тялото алергените, токсичните вещества заедно с тях и от мастните клетки да разградим техните мастни капчици на фона на една подобрена двигателна активност. Какво означава това? За голяма част от хората един час движение на открито през деня, джогинг, бързо ходене, любим спорт, фитнес занимания, плуване, танцуване“, допълни тя. Проф. Байкова посочи, че най-лесно би било и 15 минути аеробна гимнастика на отворен прозорец. „След плодовете и зеленчуците да се включи отново въглехидратната храна като два банана за закуска. Бананът е един картоф със захар. Има въглехидрати в него, но и много свежи биологично активни субстанции, като калий, магнезий, витамини. На обяд зеленчуците да бъдат гарнирани с кисело мляко, извара, след това следващите дни да включваме на обед или вечеря по малко бяло птиче месо или риба“, допълни тя и добави, че това за около 10 дни ще ни лиши от 3 кг, но трайно, защото не е свързано с драстични лишения.\r\nЛюба АЛЕКСИЕВА", "date": "2017.06.10", "title": "Проф. Донка Байкова:  Добре е не изведнъж да преминем към коренно различен модел на хранене, а да го направим постепенно"}
{"url": "http://www.focus-news.net/news/2017/06/10/2403712/predstoyashti-mezhdunarodni-sabitiya-za-11-yuni-agentsiya-fokus.html", "text": "Във Франция ще се проведе първият кръг на парламентарните избори.\r\n*** В Косово ще се проведат предсрочни парламентарни избори.\r\n*** Проследяване на ситуацията в Ракка, където подкрепяните от САЩ Сирийски демократични сили отвориха втори фронт в борбата срещу „Ислямска държава“.\r\n*** Международната общност призовава към диалог за разрешаване на дипломатическата криза между Катар и съседите му от Персийския залив.\r\n***", "date": "2017.06.10", "title": "Предстоящи международни събития за 11 юни (Агенция „Фокус“)"}
{"url": "http://www.focus-news.net/news/2017/06/10/2403719/angela-merkel-v-meksiko-stenite-ne-reshavat-problema-s-migrantite.html", "text": "Издигането на стени по границите няма да разреши проблемите, пред които са изправени държавите, сблъскващи се с имиграция. Това заяви в събота германският канцлер Ангела Меркел в рамките на посещението си в Мексико, предава Reuters.\r\nГоворейки след срещата си с мексиканския президент Енрике Пеня Нието, Меркел подчерта, че миграционният натиск трябва да бъде решен по начин, гарантиращ стабилност. Тереза Герова", "date": "2017.06.10", "title": "Ангела Меркел в Мексико: Стените не решават проблема с мигрантите"}
{"url": "http://www.focus-news.net/news/2017/06/10/2403714/sofiya-vazstanoveno-e-dvizhenieto-po-bul-vasil-levski-i-ul-gen-gurko.html", "text": "Възстановено е движението по бул. „Васил Левски“ и ул. „Ген. Гурко“. Това съобщиха от пресцентъра на Столична община.", "date": "2017.06.10", "title": "София: Възстановено е движението по бул. „Васил Левски“ и ул. „Ген. Гурко“"}
{"url": "http://www.focus-news.net/news/2017/06/10/2403721/sofiya-osvobodeno-e-dvizhenieto-po-bul-tsar-osvoboditel-bul-yanko-sakazov-i-ul-krakra.html", "text": "Освободено е движението по бул. „Цар Освободител“, бул. „Янко Сакъзов“ и ул. „Кракра“, съобщиха от пресцентъра на Столична община.  Трамваите с №№ 20 и 22 се движат по обичайния си маршрут.", "date": "2017.06.10", "title": "София: Освободено е движението по бул. „Цар Освободител“, бул. „Янко Сакъзов“ и ул. „Кракра“"}
{"url": "http://www.focus-news.net/news/2017/06/10/2403717/sofiya-zatrudneno-e-preminavaneto-po-bul-tsar-osvoboditel-v-rayona-na-orlov-most.html", "text": "Затруднено е преминаването по бул. \"Цар Освободител\" в района на Орлов мост, в посока ректората на СУ \"Климент Охридски\", заради шествието София Прайд, съобщават от Столична Община.", "date": "2017.06.10", "title": "София: Затруднено е преминаването по бул. \"Цар Освободител\" в района на Орлов мост"}
{"url": "http://www.focus-news.net/news/2017/06/10/2403725/d-r-veselka-moncheva-rzi-blagoevgrad-detsata-do-5-g-i-vazrastnite-nad-65-g-sa-nay-podatlivi-kam-stomashno-chrevni-infektsii.html", "text": "Стомашно-чревните инфекции могат да възникнат след консумация на бързоразвалящи се храни. Това каза за Радио „Фокус“ – Пирин д-р Веселка Мончева, директор на дирекция „Надзор на заразните болести“ към Регионалната здравна инспекция-Благоевград. Тя обясни, че има няколко основни правила, които трябва да спазваме, за да избегнем стомашно-чревна инфекция. „Противоепидемичните мерки се състоят в строга лична и обществена хигиена, борба с мухите и хлебарките сега през лятото, дезинфекция на тоалетните, както и измиване на плодовете и зеленчуците с обилна течаща вода“, добави д-р Мончева. Според нея децата до 5-годишна възраст и възрастните над 65-годишна възраст са най-податливи към такива чревни инфекции, затова е важно хората, които попадат в тези възрастови граници да следват по-внимателно съветите на експертите.\r\nЛивия НИНОВА", "date": "2017.06.10", "title": "Д-р Веселка Мончева, РЗИ-Благоевград: Децата до 5 г. и възрастните над 65 г. са най-податливи към стомашно-чревни инфекции"}
{"url": "http://www.focus-news.net/news/2017/06/10/2403713/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-rayna-petrova-martinova.html", "text": "Общото събрание на съдиите изслуша кандидата за изборен член на Висшия съдебен съвет Райна Петрова Мартинова, съобщиха от пресцентъра на ВСС. \r\nТя има над 17 години юридически стаж. От 28.01.2006 г. до 02.04.2007 г. е била младши съдия в Окръжен съд – Благоевград. След което и до момента е съдия в Софийския районен съд, като в периода 22.07.2015 – 01.02.2017 г. е била заместник – председател.\r\nРайна Мартинова е мотивирана да работи като член на ВСС въз основа на своите знания, умения и идеи, както и на полученото доверие от съдиите, подкрепили кандидатурата ѝ, което ѝ дава надежда, че реформата на съдебната система е възможна. Според нея в Съвета трябва да има представители на съдиите от всички нива на съдебната йерархия, а не на отделните региони, защото трябва да се търсят решения по принцип, в интерес на магистратите и обществото.\r\nВ представената Концепция са набелязани политики за управление, което да става при ясни правила, при гарантиране на прозрачност и предвидимост и за отчетност пред обществото и магистратите.\r\nКато един от най-важните приоритети в работата на ВСС е посочена независимостта на съда, като гаранция за защита на правата на гражданите и за спазване на основни принципи на правовата държава. Посочва се, че ВСС трябва да реагира във всеки случай на необосновано създаване на внушения за отделен магистрат, изпълнявал задълженията си в съответствие със закона.\r\nКадровата политика е вторият изведен от Райна Мартинова акцент, предвид потребността Съветът да създаде организация и правила за своевременно установяване на освободени щатни бройки за съдии, както и да провежда незабавно конкурси за заемането им. В правилата за провеждане на конкурси следва да се даде приоритет на комплексна оценка на качеството на работа на съдията, както и да се съобрази съдебната практика на Върховния административен съд.\r\nКандидатът откроява ролята на ВСС при изготвяне на учебни програми, при подбор на постоянни и временни преподаватели в Националния институт на правосъдието и се споделя виждане за увеличаване на броя на дистанционните обучения.\r\nСъдия Мартинова сочи необходимост от анализ на приключените дисциплинарни производства, както и на съдебната практика на ВАС, за да бъде създадена единна и безпротиворечива дисциплинарна практика на ВСС, да се формират общи критерии за обективно съществуване на нарушения и при определяне на дисциплинарните наказания, които ще създадат предвидимост в тази дейност.\r\nВ Концепцията се обсъждат Правилата за натовареността на съдиите и специализираната програма за разпределение на делата, в която да се въведат коефициенти за тежест. Предлага се иницииране на законодателни промени като се разшири възможността за извънсъдебно решаване на спорове, преосмисли се подсъдността на някои дела и се преодолее концентрирането на огромен брой дела в областните центрове и в София. \r\nСъдия Мартинова обръща внимание, при оценка на индивидуалната натовареност на съдиите да бъдат отчитани видът на делата, както и допълнително възложени административни функции.\r\nКандидатът посочва като начин за промяна на съдебната карта, оптимизирането на администрацията и преосмисляне на концепцията в администрирането. Акцентира се на потребността от създаване на общи за всички съдилища правила за разпределение на делата, и преценка, дали Централизираната система за разпределението им дава възможност за регулиране и равномерно натоварване на съдиите. Предлага се да бъдат създадени общи правила за обособяване на разпределението по групи на делата с оглед тяхната тежест.\r\nПриоритет за съдия Мартинова е оптимизирането на съдебната администрация, което да стане въз основа на ясни правила за оценка на натовареността на съдебните служители.\r\nПо отношение на взаимодействието на Съвета с ИВСС, кандидатът обръща внимание, че е пренебрегната аналитичната функция на Инспектората. \r\nПредлага се, въз основа на констатациите и анализите на инспекторите да бъдат дефинирани проблемите и да се търси адекватното им решаване, когато те са извън възможностите на съответния административен ръководител или е необходимо подпомагането му.\r\nВъпроси към кандидата са поставени от Съюза на съдиите в България, Института за пазарна икономика, Центъра на НПО в Разград, Българския институт за правни инициативи и от Съюза на одиторите от Сметната палата.\r\nУчастници в Общото събрание зададоха въпроси относно Системата за измерване натовареността на съдиите, съдебната карта, конкурсите и съдебните помощници.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Райна Петрова Мартинова"}
{"url": "http://www.focus-news.net/news/2017/06/10/2403465/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът Тръмп приключи дългото си мълчание в социалната мрежа „Туитър“ и заяви, че бившият директор на ФБР Джеймс Коми му отмъщава, съобщава вестник USA Today.\r\nДоналд Тръмп обвини Джеймс Коми в нередно изтичане на информация от съвместните им разговори.\r\nАмериканският президент заяви, че по негов адрес са изговорени много фалшиви твърдения и лъжи. Освен това, Доналд Тръмп и приближените му отрекоха, че президентът е казвал някога на Джеймс Коми \"очаквам лоялност\", както бившият директор на ФБР заяви пред разследващата комисия.\r\nДжеймс Коми заяви пред комисия на Сената в четвъртък, че президентът Тръмп го е уволнил, заради разследването на връзките с Русия. \r\nОколо 47 души са пострадали в Турция при преобръщането на автобус, превозващ войници, съобщава вестник Hurriyet.\r\nИнцидентът се е случил в петък, 9 юни, в черноморската провинция Самсун, уточняват местни медии.\r\nКъм момента не се съобщават други подробности около произшествието.\r\nКоординаторът на форума „Институт за диалози“, свързан с мрежата на Фетхуллах Гюлен (ФЕТО), която е активна в германските университети, разкри, че германските власти и неправителствени организации (НПО) подкрепят редица проекти на ФЕТО в страната, предава Daily Sabah.\r\nЧелал Финдик, който е координатор на форума „Институт за диалози“, заяви пред медиите, че от 2011 г. организацията на Фетхулах Гюлен - ФЕТО, работи по нов проект за джамия в Берлин наречена „Домът на Единствения“. Проектът цели да създаде молитвен дом, в който християни, мюсюлмани и евреи да се молят заедно.\r\nСпоред Челал Финдик, проектът струва 40 млн. евро. Той твърди, че 5.3 млн. са били осигурени от германските власти и различни НПО-та, а още 3.5 млн. идват специално от Министерство на околната среда на ФРГ.\r\nФундик твърди също така, че представители на организацията му се е срещала с Турско-ислямския религиозен съюз (ДИТИБ), но не е успяла да\r\nубеди техни членове да подкрепят проекта. Според Челал Фундик нежеланието на ДИТИБ да подкрепИ този проект означава, че организацията не одобрява идеята за храмове, които да са общи, както за мюсюлманите, така и за евреите и християните.\r\nНовината за подкрепата, която германските власти оказват на проекта „Домът на Единствения“ идва в разгара на скандал, свързан с обвинения в шпионаж срещу имами от ДИТИБ. Още през февруари тази година, германската полиция обискира домовете на някои от имамите, свързани със съюза.\r\nФилипинските въоръжени сили поискаха от Фейсбук да затвори профилите на редица хора, свързани с ислямските екстремисти, които нападнаха един от градовете в южната част на страната, предава сингапурският вестник The Straits Times.\r\nСпоред филипинските военни, тези профили разпространяват радикална пропаганда.\r\nГоворителят на армията лейтенант-полковник Джо-ар Херера заяви, че Отряда за социалните медии на Въоръжените сили, е открил 63 фейсбук профила, които принадлежат на екстремисти и техни поддръжници.\r\n„Тези 63 профила разпространяват вредна и лъжлива информация, която влияе на информационния пейзаж и нагласата на всеки филипинец“, заяви лейтенант-полковник Херера по време на конференция.", "date": "2017.06.10", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2017/06/10/2403508/kmetat-na-stolichna-obshtina-yordanka-fandakova-shte-proveri-izgrazhdaneto-na-metrostantsiyata-ot-tretiya-lach-na-metroto-pri-bul-patriarh-evtimiy.html", "text": "Кметът на Столична община Йорданка Фандъкова ще провери от 10.00 часа изграждането на метростанцията от третия лъч на метрото при бул. „Патриарх Евтимий“. Това съобщиха от пресцентъра на Столична община. На събитието са поканени министър-председателят Бойко Борисов и министърът на транспорта, информационните технологии и съобщенията Ивайло Московски. \r\nВходът за строителната площадка е от кръстовището на бул. „Патриарх Евтимий“ и ул. „Граф Игнатиев“.", "date": "2017.06.10", "title": "Кметът на Столична община Йорданка Фандъкова ще провери изграждането на метростанцията от третия лъч на метрото при бул. „Патриарх Евтимий“"}
{"url": "http://www.focus-news.net/news/2017/06/10/2403466/predstoyashti-sabitiya-v-stranata-za-10-yuni-agentsiya-fokus.html", "text": "***\r\nОт 06.00 часа на паркинга пред Резиденция Бояна ще започне колоездаческата обиколката на Витоша, известна още като „Витоша100“. Стартът на супер маратона за скороходци е същия ден, но в 23.59 часа. Официалните награждаване за победителите в изпитанието за колоездачи е от 16.00 часа. \r\n***\r\nОт 09.00 часа в Софийския университет „Св. Климент Охридски“ ще се проведе писмен изпит по журналистика. От 14.00 часа ще се проведе изпитът по математика I. \r\n***\r\nОт 09.00 часа в парка „Заимов“ ще се проведе на спортният празник „Детска Игриада“.\r\n***\r\nОт 10.00 часа в зала 2 на „Интер Експо Център” ще се проведе първото общо събрание на съдиите за избор на членове на Висшия съдебен съвет.\r\n***\r\nОт 10.00 часа кметът на София Йорданка Фандъкова ще провери изграждането на метростанцията от третия лъч на метрото при бул. „Патриарх Евтимий“. \r\n***\r\nОт 10.00 часа в Борисовата градина Viasport.bg и спортно списание \"Спринт\" организират спортен празник.\r\n***\r\nОт 10.00 часа в аулата на Богословския факултет на СУ „Св. Климент Охридски“ ще започнат заседанията от втория ден на конференцията с международно участие „Свето-Йоанови четения“.\r\n***\r\nОт 10.00 часа в сградата на Биологическия факултет на Софийския университет „Св. Климент Охридски” ще се проведе ученическа конференция Голямото приключение „От мен зависи“.\r\n***\r\nОт 10.00 до 21.00 часа в подлез Ларгото, до античен комплекс Сердика ще се проведе 5-то издание на Летен фестивал за настолни забавления ХЕКСАКОН.\r\n***\r\nОт 10.00 часа в Sofia Event Center ще се проведе шестото издание на Форума за популярна наука Ratio.\r\n***\r\nОт 11.00 часа в аула „Максима“ в сградата на УАСГ ще се проведе ХVІ Национално събрание на ПП \" Демократи за Силна България\".\r\n***\r\nОт 15.00 часа в Националния военноисторически музей посетителите ще имат възможността да се срещнат с Марио Бaкалов - българският пилот на най-големия пътнически самолет А380, по повод Деня на бащата. \r\n***\r\nОт 17.00 часа до пилоните на Национален дворец на културата  ще се проведе митинг „За възраждане на семейните ценности”.\r\n***\r\nОт 17.00 часа пред Паметника на Съветската армия ще започне социална кампания  под надслов „Да изчистим боклука от София”.   \r\n***\r\nОт 17.00 часа пред сградата на Администрацията на Президента ще се проведе митинг в подкрепа на предучилищното възпитание и подготовката на децата в неравностойно поведение.\r\n***\r\nОт 17.30 часа в Южен парк – ІІІ част, на голямата поляна откъм бул. „Гоце Делчев” ще се проведе 17-то издание на Рок & Блус фестивала „Цвете за Гошо”, организиран от Столична община и Фондация „София блус”.\r\n***\r\nОт 18.00 часа в Литературен клуб Перото, Национален дворец на културата, ще се проведе Арабски преводачески слам.\r\n***\r\nОт 18.00 часа от Паметника на Съветската армия в Княжеската градина ще тръгне десетото ежегодно шествие „София Прайд 2017”.\r\n***\r\nОт 10.30 часа в к.к. „Албена” официално ще бъде открита първата виртуална приемна на Комисията за защита на потребителите (КЗП) във връзка със сезона Лято`2017г.\r\n***\r\nОт 10.00 часа ще бъде открит VII Национален фолклорен фестивал „Насред мегдана в Арбанаси”.\r\n***\r\nОт 12.00 часа на пл. „Георги Измирлиев“ ще бъде даден стартът на събитие, част от национална инициатива за превенция на бъбречни заболявания.\r\n***\r\nИзтъкнати експерти по национална сигурност ще дискутират с народни представители, евродепутати от левицата и членове на ИБ на БСП съвременните заплахи на двудневен семинар в Боровец.\r\n***\r\nОт 11.00 часа в зала „Георги Баев“ на Културен Център „Морско казино“ в град Бургас ще се състои 12-тото поредно издание на Деня на репродуктивното здраве, организиран от сдружение „Зачатие“ в различни градове в страната и е в полза на хората с репродуктивни проблеми. \r\n***\r\nОт 11.00 часа в ритуалната зала на Гробищния парк ще се състои поклонението пред тленните останки на доайена на „Дружество на художниците – Бургас“ Димитър Тончев.\r\n***\r\nОт 13.00 часа в Експо център \"Флора Бургас\" ще се проведе IT  конференцията \"Киберсигурност у дома, във фирмата, в банката, магазина и на почивка - 2017\".\r\n***\r\nОт 18.30 часа на открита сцена „Охлюва“ ще се съберат ентусиасти от клубовете по народни танци.\r\n***\r\nОт 18.00 часа от площад „Тройката“ ще тръгне парад в подкрепа на традиционното семейство.\r\n***\r\nОт 10.00 часа в Аулата на Икономически университет - Варна ще бъде  открит XI Национален  конкурс за млади изпълнители на популярна песен „Морско конче”, Варна’2017 г.  \r\n***\r\nОт 10.00 часа с вход свободен и разнообразни атракции Военноморският музей и Парк-музеят на бойната дружба ще отбележат Деня на бащата.\r\n***\r\nОт 10.00 часа в Морската градина ще се проведе фестивал на игрите Челик.\r\n***\r\nОт 11.00 часа на пл. „Николай Гяуров“ ще се проведе Втори Кулинарен фест, който ще премине под формата на тематичен конкурс под надслов „Най-добър готвач на курорта“.\r\n***\r\nОт 14.00 часа  в изложбени зали „Рафаел Михайлов” ще се проведе ателие-лекция с Боян Бояджиев, на която той ще запознае начинаещите китаристи с първите часове с китарата и китарните акорди. От 15.30 часа музикантите от банда Дел Падре ще запознаят публиката с основните стилове и техники във фламенкото.\r\n***\r\nОт 08.00 часа от кв. „Асенов“ ще тръгне Поход до Ксилифор, заключителен етап от кампанията „Движи се и победи”, Спортно-туристически празник в парк Ксилифор. \r\n***\r\nОт 10.00 часа в ХГ „Борис Денев” ще започнат  Майсторски класове по китара на Тал Хурвиц. \r\n***\r\nОт 11.00 часа в Читалище „Искра” Театър ВЕСЕЛ представя: „Рибарят и златната рибка“ – детски куклен спектакъл, представен от ДКТ – Габрово. \r\n***\r\nОт 19.00 часа в Лапидариума на ИМ ще се проведе Уъркшоп по китара с Боян Бояджиев, Уъркшоп по китарас „Дел Падре”. \r\n***\r\nОт 20.00 часа на Сцена „Арт лято”, парк „Боруна” ще се проведе Концерт на Дейв Гудман. \r\n***\r\nОт 21.00 часа в Лапидариума на ИМ ще гостува Даян Шаер - представяне на книгата „На моята майка Сирия“. Концерт на Цветан Недялков и Веселин Койчев. \r\n***\r\nОт 16.00 часа кметът на Община Видин Огнян Ценков ще открие шестото издание на международния фолклорен фестивал \"Дунав и Тимок ни свързват\", който се провежда в село Капитановци.\r\n***\r\nОт 10.00 часа на площад „Христо Ботев” ще се проведе  детски празник „Усмивка“.\r\n***\r\nОт 17.00 часа пред сградата на Драматично-куклен театър – Враца ще се проведе фестът „ROCKALUTION 2017“. \r\n***\r\nОт 11.00 часа в х-л \"Мак\" ще се проведе ще се проведе традиционната Национална конференция на българската адвокатура.\r\n***\r\nОт 10.00 часа в НЧ „Напредък-Крушето 1906“ ще се проведе празник на баницата.\r\n***\r\nОт 10.00 часа в Градски парк „Свети Георги“ ще се проведе Фестивал на балканската култура и кулинарно изкуство „Добрич Мези“.\r\n***\r\nОт 13.00 часа в Заседателната зала на Община Дупница евродепутатът Андрей Ковачев ще проведе информационна среща с млади хора от община Дупница.\r\n***\r\nОт 10.00 часа в читалището на с. Бенковски, община Кирково, заместник-председателят на ПП ГЕРБ Цветан Цветанов ще се срещне с общинските ръководства и младежките структури на партията и ще връчи членски карти на 35 новоприети членове на ГЕРБ от селото. На събитието ще присъства и заместник-председателят на 44-то Народно събрание и областен лидер на партията Цвета Караянчева.\r\n***\r\nОт 08.30 часа ще започне второто заседание на делегатите на Генералната асамблея на международната организация на ски учителите „Интерски Интернешънъл“.\r\n***\r\nОт 11.00 часа площад „Свободата“ ще започне третото издание на „Бош Фенс Роудшоу 2017“.\r\n***\r\nОт 09.00 часа на Игрище №5 на Гребна база в град Пловдив ще се проведе традиционното Мърф предизвикателство – 2017 в памет на загиналите български парашутисти от силите за специални операции в Ирак и загиналите в същата операция български пехотинци.\r\n***\r\nОт 10.00 часа в спортната зала на Университета по хранителни технологии деца със специални потребности ще участват в Х-ти Национален турнир по крикет на маса в Пловдив.\r\n***\r\nОт 11.00 часа в сградата на Тракийско дружество „Войвода Руси Славов” ще се проведе Общо събрание на дружеството.\r\n***\r\nОт 17.30 часа в зала \"Съединение\" на Регионален исторически музей - Пловдив ще се проведе тържествена вечер под наслов: \"Италианското присъствие в Пловдив\".\r\n***\r\nОт 20.00 часа в Етнографския музей в Пловдив ще бъде открит 53-тият Международен фестивал на камерната музика.\r\n***\r\nОт 20.30 часа на сцената на Летния театър ще се проведе Галавечерта на първия BG Music Festival.\r\n***\r\nОт 11.00 часа в местността Янини Грамади над с. Славовица, Земеделски съюз „Александър Стамболийски“ ще проведе ежегодния възпоменателен митинг по повод 94-та годишнина на Деветоюнския преврат и убийството на Александър Стамболийски. На събитието ще присъства председателят на  Българския земеделски народен съюз „Александър Стамболийски“ и народен представител от „БСП за България“ Спас Панчев.\r\n***\r\nОт 10.00 часа в конферентната зала на хотел Белвил – Дюни ще се проведе дискусионен форум „Местно самоуправление, регионално и международно сътрудничество“, част от тържествените мероприятия по случай 20 години от учредяването на Регионална асоциация на общините „Тракия”.\r\n***\r\nОт 10.00 часа ще се проведе първи фолклорен празник на НЧ „Ахинора“. \r\n***\r\nОт 17.30 часа ще се проведе петото издание на празника на черешата.\r\n***\r\nОт 10.00 часа пл. „Сава Младенов“ ще започне 9-то Балканско първенство по планинско бягане.\r\n***\r\nОт 10.00 часа в Зрителната зала на Община Ямбол ще се проведе третото издание на Празник на песента „Ямболски гласове”, организирани Старейшини ГЕРБ.\r\n***\r\nОт 10.00 часа в античния град Кабиле ще започне VІ Панаир на туристическите анимации и забавления „Кабиле 2017“.", "date": "2017.06.10", "title": "Предстоящи събития в страната за 10 юни (Агенция „Фокус“)"}
{"url": "http://www.focus-news.net/news/2017/06/10/2403716/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-roman-nikolov-sadiya-v-rayonen-sad-breznik.html", "text": "Общото събрание на съдиите изслуша кандидата за изборен член на Висшия съдебен съвет Роман Николов – съдия в Районен съд - Брезник, съобщават от пресцентъра на ВСС. Той има над 19 години юридически стаж. На 21.03.2000 г. встъпва в длъжност „съдия“ в Районен съд – Брезник, в периода 20.06.2005 г. до 28.03.2016 г. е негов административен ръководител – председател, след което и към момента изпълнява длъжността „съдия“. Роман Николов посочва, че кандидатирането му е дълго обмисляно решение, свикнал е да носи отговорност и да бъде последователен и предвидим в действията си. Той е мотивиран да работи за налагане върховенството на закона и за отстояване на независимостта на съдебната система като гаранция за основните права и свободи на гражданите и счита, че с участието си във ВСС би дал представителност на магистратите от всички районни съдилища в страната.\r\nКандидатът определя следните приоритетни политики в дейността на ВСС: независимост, съдебна карта, натовареност и съдебна статистика, атестиране и конкурси, кариерно израстване, дисциплинарна дейност, бюджет и финанси.\r\nТой смята, че съдът трябва да стане стълб на обществото, което следва да бъде гарантирано както от закона, така и от магистратите чрез свободно представяне на позициите им, отстояване на разделението на властите и личната мотивираност на всеки съдия да даде най-доброто от себе си като човек и професионалист. Според него от изключително важно значение са качествата на личностите, които ще станат членове на Висшия съдебен съвет.\r\nРоман Николов акцентира върху необходимостта ВСС да формира политика на отстояване на независимостта както на съдебната система,така и на отделния съдия и постигане на единство на действията и посланията на Съвета като елемент за независимостта на съдебната система. Той предлага да формира политика  на отстояване на независимостта, както на съдебната система като цяло, така и на всеки отделен съдия. Предлага да бъдат създадени правила за реакция на Съвета при констатирани посегателства върху съдийската независимост, които да включват изслушване на засегнат магистрат. Поддържа се мнение, че Съветът следва да промени своята медийна политика, и в случай, че изнесената негативна информация бъде потвърдена, ВСС да информира медиите за взетите мерки, а когато се окаже невярна, да огласи резултата и съдията или съдът да получат подкрепа.\r\nСъдия Николов намира за необходимо да се въведе работещо електронно правосъдие и доразвиване на съществуващите му елементи. След това да се намери баланс между законовите задължения за постановяване на съдебните актове в разумен срок и тяхното качество. Тогава на база сравнителен анализ върху обективни критерии да се извърши обсъждане сред всички съдии за прекрояване на съдебната карта, според реалната натовареност на съдебните органи, без негативно отражение върху достъпа до правосъдие.\r\nКандидатът предлага ВСС да проведе срещи с административни ръководители от съдилища с различна натовареност, с цел преместване на съдии и съдебни служите от слабо към силно натоварени. Като друга възможност за регулиране на натовареността той сочи промяна на нормативната уредба в гражданското и наказателното правосъдие.\r\nРоман Николов споделя виждане, че атестационната оценка на магистратите следва да бъде изготвяна само от съответната комисия за професионална етика, без да се взема мнение на административния ръководител. Той намира за необходимо да бъдат усъвършенствани процедурите за кариерно развитие и предлага конкурсите за повишаване и преместване да бъдат организирани на регионален принцип от по-горен съд, а част от членовете на конкурсната комисия да бъдат от друг съдебен район за гарантиране на обективното оценяване на кандидатите.\r\nСпоред него при избор на административни ръководители ВСС трябва да формира становището си за отделен кандидат от изложеното в протоколите за изслушване от Общото събрание на съдиите на съда.\r\nПо отношение на дисциплинарната дейност на Съвета съдия Николов сочи необходимост от създаване на единни правила, които да се прилагат спрямо всички магистрати и да се избегне усещането за избирателен подход. \r\nПредлага при всяко дисциплинарно производство да бъде изслушван конкретният инспектор, извършвал проверката.\r\nТой посочва като свой приоритет също периодичната актуализация на заплатите в съдебната система, заложена в Закона за съдебната власт, както и възнагражденията за придобит ранг. Възможност за частично отпадане на напрежението в системата във връзка с кариерното израстване той вижда, ако в мандата на новия ВСС това допълнително възнаграждение достигне до около 80-85 % от размера за съдия от съответното по-горно ниво. Кандидатът акцентира на задължението на ВСС да работи за увеличаване на събираемостта от присъдените в полза на системата суми.\r\nАко бъде избран за член на ВСС, той възнамерява да доразвие основните си приоритети, след обсъждане със съдиите на всички нива.\r\nВъпроси към кандидата са поставени от Съюза на съдиите в България, Института за пазарна икономика, Център на НПО в Разград, Българския институт за правни инициативи,Съюза на одиторите на Сметната палата.\r\nУчастници в Общото събрание зададоха въпроси относно Системата за измерване натовареността на съдиите, съдебната карта, конкурсите, съдебните помощници и взаимоотношенията между членовете на ВСС.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Роман Николов – съдия в Районен съд - Брезник"}
{"url": "http://www.focus-news.net/news/2017/06/10/2403723/interfaks-trima-dushi-zaginaha-pri-strelba-v-podmoskovieto.html", "text": "Трима души загинаха при стрелба в Подмосковието, предава информационната агенция Интерфакс, като се позовава на информация от източник, който съобщава, че в болница е починала родена през 1985 г. жена. \r\nПо-рано бе съобщено, че мъж се е барикадирал в жилище в Кратово, курортно селище в Московска област. На място е задействана спецоперация. По предварителни данни стрелецът се намира под въздействието на „стимулиращи вещества“, най-вероятно алкохол, пояснява източник на агенцията. Тереза Герова", "date": "2017.06.10", "title": "Интерфакс: Трима души загинаха при стрелба в Подмосковието"}
{"url": "http://www.focus-news.net/news/2017/06/10/2403467/voa-donald-tramp-zayavi-che-shte-napravi-infrastrukturata-na-sasht-povod-za-zavist-pred-sveta.html", "text": "Президентът на САЩ Доналд Тръмп заяви, че благодарение на него инфраструктурата на страната „отново ще стане повод за завист пред света“, предаде  VOA.\r\nТръмп заяви, че администрацията му ще работи за намаляване на регулациите по инфраструктурните проекти и че ще работи по ускоряването на процеса по издаване на разрешения.\r\n Той изрази мнение, че в момента инфраструктурата на САЩ е „повод за присмех“ и се оплака, че твърде много време е необходимо за изграждането на магистрали.  Виктор Турмаков", "date": "2017.06.10", "title": "VOA: Доналд Тръмп заяви, че ще направи инфраструктурата на САЩ „повод за завист пред света“"}
{"url": "http://www.focus-news.net/news/2017/06/10/2403469/reuters-golemite-partii-v-albaniya-se-nadyavat-na-izbori-sled-koito-da-upravlyavat-bez-nuzhdata-ot-koalitsionni-partnyori.html", "text": "Двете основни партии в Албания, водещи кампании за парламентарните избори на 25 юни, искат от гласоподавателите си достатъчно гласове, за да управляват самостоятелно – с надежда, че ще успеят да се „отърват“ от своите коалиционни партньори, с които са управлявали през последните осем години, предаде  Reuters.\r\nНито Социалистическата партия на министър-председателя Еди Рама, нито Демократическата на Лулзим Баша успяха по време на изборите през 2013 и 2009 г. да спечелят 70 места, необходими им за парламентарно мнозинство. Движението на социалистическа интеграция на Илир Мета стана партия-балансьор, първо в съюз с демократите, а по-късно прехвърляйки се в правителство на социалистите. \r\nСега Рама призовава гласоподавателите да му дадат достатъчно гласове, за да може да управлява самостоятелно „без никой, който да поема волана и да го върти, както му скимне“. „Ние може да стартираме преговорите с ЕС и да засилим икономиката, но се нуждаем от силен отбор, който да работи за страната, а не да смуче кръв за своята партия“, заяви Рама по време на предизборен митинг. \r\nБаша по време на свое предизборно мероприятие заяви, че Мета е „венецианският търговец“ (позовавайки се на пиесата на Шекспир със същото име – бел. прев.),  посочвайки, че е получил твърде високи дивиденти за политическата си подкрепа. \r\nМета бе избран за президент през май с подкрепата на социалистите. \r\nВ момента социологическите проучвания сочат, че Социалистическата партия  ще получи най-много гласове, следвана от Демократическата партия и Движението на социалистическа интеграция. Но не е ясно дали ще формират еднолично управление. \r\nМета по-рано заяви, че Рама се опитва да спечели гласове, „превръщайки ДСИ в жертвен козел“. „Не трябва да позволяваме на този авантюрист да рискува бъдещето на Албания“, посочи Мета.  Виктор Турмаков", "date": "2017.06.10", "title": "Reuters: Големите партии в Албания се надяват на избори, след които да управляват без нуждата от коалиционни партньори"}
{"url": "http://www.focus-news.net/news/2017/06/10/2403724/sled-stenogramata-za-ktb-zadochen-spor-mezhdu-bsp-i-gerb-za-ksns-obzor.html", "text": "В петък президентът Румен Радев публикува разсекретената стенограма от разговорите  по случая за КТБ, водени при предшественика му Росен Плевнелиев на 29 юни 2014 г. Това провокира коментар от страна на премиера Бойко Борисов, който заяви, че стенограмата е в негова услуга. Въпреки това той посочи, че с действието си държавният глава е обезсмислил провеждането на Консултативните съвети по национална сигурност към президента. Министър-председателят заяви също, че  оттук нататък ще участва в КСНС, само ако медиите са вътре, а не след 2-3 години да му се вадят думи и да се коментират. Борисов каза още, че  КСНС до този момент е било единственото място, където отговорните хора в държавата могат спокойно да разговарят, но оттук нататък гуми своя смисъл. Премиерът каза още, че е готов да бъдат разсекретени всички стенограми да ги разсекретят. „Ако може и аз това постановление за \"Грипен\"-ите да го разсекретя също, да видите каква глупост - взимат решение да вземат решение да се купят \"Грипен\"-ите, коментира още Бойко Борисов. Той попита също защо президентът Радев не е казал, че лидерът на БСП Корнелия Нинова е била единствената, която на последното заседание на КСНС не е подкрепила увеличението на разходите за отбрана на 2% от БВП. \r\nДумите на премиера провокираха отговор от страна на лидерът на БСП Корнелия Нинова. Тя заяви през социалните мрежи, че единствената грижа на Борисов на КСНС е личното му и на партията му оцеляване, а не националният интерес. Тя заяви, че подкрепя идеята заседанието на КСНС да се провеждат в присъствието на медии, за да види народът истинското лице на премиера. Нинова добави, че на последното заседание на Съвета Борисов е отказал да назначи 1000 души в МВР и 5000 В Министерство на отбраната. „Попитах Ви какво става с 3 млрд. излишък, та нямате 300 млн. лева, с които да осигурите нормални условия за работа на полицаите. Не ми отговорихте къде се изпари излишъкът, но заявихте, че спешно ви трябват още 10 млрд. лв. Заявих Ви, че ако и през ум Ви мине да ги теглите като нов заем, много ми мирише на нови избори\", отбеляза Нинова. По думите ѝ министър-председателят е отказал да започне веднага модернизацията на армията и я е разсрочил за 15 години напред, а финансовият министър Владислав Горанов е заявил, че няма да увеличи до 2% от БВП разходите за отбрана. Лидерът на БСП посочи също, че Борисов е декларирал, че ще има ускорена модернизация, въпреки, че това няма как да стане, за да не излезе, че противоречи на президента Радев и да изглеждат приятели, а още на следващия ден е изтеглил от Министерски съвет доклада по сигурността на служебния министър Янев за състоянието на отбраната.\r\nВ задочния спор между Борисов и Нинова се включи и зам.-председателят на ПП ГЕРБ Цветан Цветанов, който заяви, че е категорична неистина твърдението, че на КСНС при президента Радев правителството и премиерът Борисов са отказали да започнат веднага модернизацията на армията. По думите му доказателство за това, че написаното от Нинова не е истина, е декларацията около която се обединиха всички присъстващи на заседанието представители на парламентарни групи. Цветанов припомни, че държавният глава е заявил като основен приоритет по време на Съвета попълването на недостига от личен състав в сектор „Сигурност“, повишаване на неговата мотивация и престиж и ускоряване на проектите за модернизация и, че поддръжката на наличната техника, въоръжението и оборудването, до замяната им с нови образци, е било подкрепено с консенсус от членовете на КСНС. Цветанов призова Нинова да загърбят миналото и дребното политическо противопоставяне, да обединят усилията си около националните интереси и да работят в името на доброто на българските граждани. \r\nВ отговор на това лидерът на БСП отбеляза, че представата на ГЕРБ за национално съгласие е около статуквото и  предложи то да стане около истината и почтеността. Нинова заяви, че не оспорва нито дума от прочетената от президента Радев декларация, а информирам българските граждани, че по време на разговора вътре, премиерът Борисов и министрите му са дали да се разбере, че няма да я изпълнят и се противопоставих на подхода - да говорите едно пред хората и друго на съвета.", "date": "2017.06.10", "title": "След стенограмата за КТБ - задочен спор между БСП и ГЕРБ за КСНС (ОБЗОР)"}
{"url": "http://www.focus-news.net/news/2017/06/10/2403472/parlamentat-zadalzhi-regionalniya-ministar-da-napravi-palen-otchet-na-natsionalnata-programa-za-energiyna-efektivnost-na-mnogofamilnite-zhilishtni-sgradi-obzor.html", "text": "Парламентът задължи регионалния министър да направи пълен отчет на Националната програма за енергийна ефективност на многофамилните жилищни сгради. Това решения взеха депутатите по време на петъчното си заседание, в което разискваха политиката на Министерството на регионалното развитие и благоустройството (МРРБ) по отношение на изпълнението на програмата. В срок до 15 юли 2017 г. министърът на регионалното развитие и благоустройството трябва да предостави на Народното събрание информация за приетите критерии и изпълнените цели на програмата и ефекта от спестените разходи за енергия. Освен това регионалният министър ще трябва до 31 юли 2017 г. да предостави на парламента информация за актуалното състояние на програмата за саниране, изразходваните финансови средства и стойността на сключените до 15 юли 2017 г. договори. До 15 септември 2017 г. пък Николай Нанков трябва да внесе в НС предложение за бъдеща визия за Националната програма и нейното финансово обезпечаване. Проектът бе гласуван след редакционни поправки, предложени от Рамадан Аталай от ДПС и Александър Ненков от ГЕРБ.\r\nОчаквано, ГЕРБ и опозицията, в лицето на БСП и ДПС, си размениха остри изказвания по време на дебатите в пленарна зала преди самото гласуване на документа. Народният представител от ПГ на „БСП за България“ Манол Генов заяви: „Да \"санираме\" тежко спорната програма за енергийна ефективност, в противен случай тя няма да е единствената, която ще рухне под тежестта на собствените си негативи“. По думите му програмата за саниране определено е сред фаворитите на управлението на кабинета „Борисов“ 2 и логично се е \"преляла\" значимостта ѝ в кабинета „Борисов“3. Според Манол Генов анализът на целия процес на нейната реализация далеч не е обещаващ. Под умите му към 31 януари 2017 г. има натрупани лихви към Банката за развитие в размер на 3 млн. лв. Според него програмата се е реализирана при липса на контрол, занижаване на качеството заради обединяването на проектиране и строителство, завишени цени на дейностите, финансов хаос и погазване на Закона за публичните финанси.\r\nНародният представител от ПГ на ГЕРБ и член на Комисията по регионална политика, благоустройство и местно самоуправление Александър Ненков заяви, че БСП е успяла да доживее до това, че да говорят за дефекти, а не за прекратяване на Националната програма за енергийна ефективност на многофамилните жилища. „Ще поздравя БСП за катарзиса. Благодаря на колегите от БСП, че успяха да доживеят до това, че да говорят за дефекти, а не за прекратяване на Националната програма за енергийна ефективност на многофамилните жилища. Корнелия Нинова говореше как програмата трябва да бъде централизирана, а не както се прави сега – от общините. Тази програма наистина е закъсняла. В други източноевропейски държави тези въпроси са решени преди много години. Ние не само трябва да довършим тази програма, а да търсим как тя да бъде развита. Има какво силно да се желае от гледна точка на контрола, прозрачността. Съществен въпрос е част от парите да бъдат като съфинансиране от съсобствениците. Когато е имало съфинансиране, обикновено участниците са били малко. сега обаче, когато виждат ефектите, се надявам, че хората биха искали да участват“, заяви Ненков. По думите му годишно спестената електроенергия от санираните блокове е на 975 000 мегаватчаса. Той посочи, че 130 млн. лв. годишно се спестяват от сметките на потребителите със санирани блокове. Според него енергийната ефективност е тема, която е бъдещето на света. \r\nЗаместник-председателят на ПГ на „БСП за България“ Жельо Бойчев посочи, че очевидно има липса на обвързаност на желанието за участие в програмата за саниране и гласувания финансов ресурс. Той коментира, че са предизвикали това разискване, тъй като от отговора на министър Нанков са станали ясни няколко неща. „2022 договора са сключени с Банката за развитие, които на база на досега извършените цени, означава, че ангажират гласувания ресурс от 2 млрд. От вашата информация стана ясно, че имаме одобрени за финансиране 4829 искания, от тях 4739 са със сключени договори между общините и сдруженията на собствениците, а броят на подадените финансови заявления е 5393“, коментира Бойчев. Той посочи, че българките граждани трябва да получат отговор на въпроса как ще се продължи програмата за саниране, откъде ще бъде осигурен този финансов ресурс и дали ще бъдат въведени промени в правилата за финансиране на програмата. „Самото продължение на програмата няма да има никакъв смисъл, ако не отговорим на въпроса постигаме ли целите, които бяха заложени в програмата“, заяви Бойчев. Според него може би трябва да се започне с отговори на няколко въпроса – как се е стигнало до това, че самите референтни цени, които МРРБ е определило, са се променили три пъти.\r\nКолегата му Явор Божанков заяви, че санирането облагодетелства не само икономиката, но и ГЕРБ. Той цитира медийни публикации за семейни обвързаности. От своя страна депутатът от ГЕРБ Делян Добрев отговори в лично обяснение, че народните представители трябва да носят отговорност за думите си. „Аз ще си защитя името, а Вие ще отговаряте пред правосъдието за клеветите“, подчерта Добрев.\r\nПетя Аврамова от ГЕРБ заяви, че няма съмнение, че програмата е ценна. По думите ѝ се наблюдава създаване на огромна заетост, като в цели региони има намаляване на безработицата. Според нея трябва да се отчете макроикономическия ефект, който е важен за държавата. „В тези жилищни сгради, които са с изтичащ срок на експлоатация, живеят хора с нисък социален статус. Повишен жизнен стандарт. Хората повярваха на тази програма. Всеки от нас е наемал майстори за определени дейности вкъщи, но съм убедена, че няма как 100% да гарантират, че той е протекъл перфектно. Нямат цвят проблемите в строителството. Един блок в Мездра, където кметът е от БСП, протича втори път. Програмата е уникална, създаде я ГЕРБ. Подобрява условията на хората, работим в интерес на българските граждани. Позицията на БСП е толкова неясна, че е резонен въпросът срещу програмата ли стоите или срещу факта, че ГЕРБ въведе тази програма и я управлява“, допълни още тя. \r\nРамадан Аталай от ДПС посочи, че техните съмнения, че програмата ще бъде опорочена, като че ли с всеки изминат ден се увеличават. „Санирането предоставя условия и възможности само на хората, живеещи в големите градове. При последното утвърждаване на последния 1 млрд. лв., че тази програма ще премине и към саниране на еднофамилните жилища. Необходима ли е енергийната ефективност? Беше прието решение тази програма да не е в МЕ, а да се прехвърли в МРРБ. Критериите за тази програма още по начало не бяха приети такива, каквито са европейските. Основният критерий беше да се обследват конструктивните устои на сградата. При 2 млрд. лв. изхарчени сигурно ще има и някои пропуски. Необходимостта от тази програма вие я опорочихте, защото променихте критериите“, коментира Аталай. Според него има пропуски при одитите и контрола при изпълнението на програмата.\r\nПредседателят на ПГ на ГЕРБ Цветан Цветанов заяви, че са не малко случаите, когато от БСП търсят умишлено провокацията, но цел на ГЕРБ е да свършат работа. Той благодари и на кметове от БСП, като даде за пример кмета на Левски, Плевенска област. По думите му, когато се говори за пари на българския данъкоплатец, трябва да се казва как се разходват. „ГЕРБ започна да реализира програмата за саниране, когато знаехме, че имаме възможност с приходните агенции и по-голямата събираемост. Това даде възможност правителството на Бойко Борисов да стартира тази програма”, добави Цветанов. „Ще дам пример – когато БСП управляваше до 2009 г., знаехме, че за 80 мегавата българският данъкоплатец плати 1 млрд лв., какъв е ефектът от този 1 млрд.? От програмата за саниране за зимните месеци ефектът е около 500 мегавата. Това означава, че българският данъкоплатец е получил услуга”, поясни той. По думите му целта им е грижата за хората. Той даде пример със санирането в Благоевград. „И този път показахте, че не сте подготвени, нямате никаква възможност да дадете смислен отговор ”, каза още Цветанов и уточни, че от ГЕРБ са с протегната ръка. \r\nРегионалният министър Николай Нанков увери, че всички дефекти по санирането ще останат за сметка на недобросъвестни строители, когато това бъде констатирано. Той призова, ако има случаи на недобросъвестни строители, да се подават адекватно сигнали. Нанков подчерта, че от трибуната са били изречени лъжи. За референтните цени и разликите в отделните сгради той обясни, че е трудно да се сравняват „чушки с домати“. По-късно в Луковит Нанков заяви, че ще бъдат направени проверки на фирмите за строителен надзор по програмата. Министър Нанков коментира, че ще се създаде специално звено в рамките на дирекцията „Жилищна политика“, което ще отговоря за мониторинга и контрола по извършените строителни дейности по Програмата. Той изрази радостта си от това, че дебатът не е „за“ или „против“ санирането, а за подобряване на механизмите за функционирането на програмата и постави въпроса защо в рамките на служебния кабинет не се подписало споразумение между МРРБ и Банката за развитие по Програмата за саниране.\r\nЛюба АЛЕКСИЕВА", "date": "2017.06.10", "title": "Парламентът задължи регионалния министър да направи пълен отчет на Националната програма за енергийна ефективност на многофамилните жилищни сгради (ОБЗОР)"}
{"url": "http://www.focus-news.net/news/2017/06/10/2403468/afp-donald-tramp-zayavi-che-sasht-sa-angazhirani-kam-chl-5-ot-dogovora-za-nato.html", "text": "Президентът на САЩ Доналд Тръмп заяви, че САЩ са ангажирани към основния за НАТО чл.5, който е свързан с взаимната отбрана в рамките на Алианса, предаде  AFP.\r\nРазсейвайки притесненията на европейските съюзници, че САЩ не са напълно отдадени на НАТО, Тръмп заяви по време на пресконференция в Белия дом, че „САЩ са ангажирани към чл.5“. „Със сигурност сме тук, за да защитаваме“, посочи той.  Виктор Турмаков", "date": "2017.06.10", "title": "AFP: Доналд Тръмп заяви, че САЩ са ангажирани към чл. 5 от договора за НАТО"}
{"url": "http://www.focus-news.net/news/2017/06/10/2403718/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-svetlozar-georgiev-rachev-sadiya-v-administrativen-sad-gabrovo.html", "text": "Общото събрание на съдиите изслуша кандидата за изборен член на Висшия съдебен съвет Светлозар Георгиев Рачев – съдия в Административен съд - Габрово, съобщиха от пресцентъра на ВСС.\r\nСветлозар Георгиев Рачев има над 27 години юридически стаж, от които над 10 години  като съдия. Бил е председател на Административен съд – Габрово два мандата в периода 2007 г. – 2017 г., а от 28.03.2017 г. и към настоящия момент и съдия в същия съд.\r\nСветлозар Рачев с решение на Съдийската колегия на ВСС от месец януари 2017 г. е поощрен с отличие „личен почетен знак: втора степен сребърен“ за безупречно и високо професионално изпълнение на служебните си задължения по всички показатели за постигане на бързина и качество на постановените актове“.\r\nКандидатът мотивира участието си в изборната процедура с натрупания юридически и административен опит, както и с готовността си да отстоява интересите и независимостта на магистратите. В Концепцията си съдия Рачев определя като приоритетни цели и области в дейността на новия Съвет: повишаване доверието в съдебната система и ВСС; утвърждаване независимостта на съдебната власт; осигуряване финансова обезпеченост на съдебната власт и удовлетвореност за магистратите; установяване единство и последователност в действията на ВСС; снижаване разликите в натовареността на органите на съдебната власт. Според него, за да бъдат резултатни, действията на ВСС следва да се основават на изградените до настоящия момент добри практики, да бъдат доразвити и надградени работещите механизми, като се въведат нови инструменти за ефективно администриране на съдебната власт. Стриктното спазване на ясни правила за администриране ще гарантира прозрачност, предвидимост и отчетност в дейността на ВСС.\r\nАдекватното информиране на обществото и изграждането на политически консенсус около ясна и дългосрочна програма за реформа, биха гарантирали широка обществена подкрепа и повишаване на общественото доверие. \r\nЧленовете на съвета, които осъществяват кадровата политика в съдебната власт, трябва да се превърнат в легитимни говорители на съдебната власт, като паралелно се повишава мотивацията на магистратите и се осигурят гаранции за независимостта на съда.\r\nСред първостепенните приоритети е повишаване квалификацията на магистратите и ангажирането им с конкретни проблеми и проекти, участието им в дебати с цел оформяне на автентична вътрешно-професионална ангажираност.  Сочи се необходимостта от създаване и прилагане на гъвкава система от антикорупционни мерки, която да гарантира интегриран подход за превенция на корупцията в съдебната система. При осъществяването на ръководната и административната си роля, ВСС трябва да гарантира автономността на съдебната власт, както и възможността на магистратите да упражняват своите функции без неправомерен натиск под каквато и да е форма. ВСС трябва да създаде и спазва трайна политика в поведението си, да отговаря на всеки призив или сигнал от отделни магистрати и професионални организации в случай на оказан натиск или заплаха за независимостта.\r\nАкцентира се върху гарантиране своевременното актуализиране на възнагражденията на магистратите и отстояване разпоредбите на ЗСВ при приемане на бюджета на съдебната власт. Сочи се необходимостта от предвидимост и единност в дисциплинарната практика, както и иницииране на поощрения при наличие на основания за това. Предлага се изграждане на система от мерки за участие на магистратите в администрирането на структурите на съдебната власт и в управлението на системата; предприемане на мерки за регулиране на натовареността чрез промяна в подсъдността и разкриване на щатни бройки за съдебни помощници.\r\nКато основна цел в дейността на ВСС е посочено осигуряване на единство и последователност, подобряване на условията за вътрешна мотивация в системата, изграждане у магистратите на чувство за принадлежност към съдебната система, вяра в компетентността на взетите решения и сигурност в правотата им.\r\nПрепоръка в подкрепа на съдия Рачев е представена от административния ръководител на Административен съд – Плевен.\r\nКъм Светлозар Рачев, както и към останалите кандидати са зададени писмени въпроси от Съюза на съдиите в България, Института за пазарна икономика, Център на НПО в Разград, Български институт за правни инициативи и Съюза на одиторите от Сметната палата. Въпросите са публикувани на интернет сайта към профила на всеки един от кандидатите.\r\nУчастници в Общото събрание поставиха на съдия Рачев въпроси познава ли съдиите, които са го подкрепили; как би коментирал трудовите възнаграждения на съдиите с различна натовареност; би ли подкрепил идеята за специализация на съдилищата разглеждащи приоритетно данъчни дела; следва ли членовете на ВСС да носят отговорност за спазване на етичните правила и има ли, според него съдебна номенклатура.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Светлозар Георгиев Рачев – съдия в Административен съд - Габрово"}
{"url": "http://www.focus-news.net/news/2017/06/10/2403473/balgariya-komentari-v-svetovnite-medii-agentsiya-fokus.html", "text": "Шведският турист Ралф Георг Сундберг, който бе задържан в България след брутално нападение на камериерка в популярния черноморски курорт Слънчев бряг, твърди, че не си спомня за инцидента, уловен от камерите за видеонаблюдение, съобщава вестник The Local.\r\nНа изслушването в съда, което се състоя в четвъртък, 53-годишният швед заяви, че съжалява за инцидента, но не го помни, тъй като е бил в нетрезво състояние. Съдът реши да го остави в ареста в очакване на съдебен процес, потвърдиха за изданието от Прокуратурата.\r\nЖертвата, която изпадна в безсъзнание при нападението, има мозъчно сътресение. Жената сподели, че е „шокирана“, и че чужденецът я е ритал „като футболна топка“. Настоява да получи парично обезщетение за случилото се.\r\n\"Нашата правна система не е толкова строга, когато става въпрос за такъв вид насилие, подобни неща са се случили толкова много пъти. Туристите атакуват персонал в хотели или барове, но си тръгват свободно\", обясни български журналист пред SVT.\r\nБългарски военен хеликоптер е паднал в Черно море, убивайки пилота си и двама пътници, предаде AFP.\r\nПо данни на Министерството на отбраната на България хеликоптерът „Пантера-565“ е катастрофирал по време на учения край брега, недалеч от град Варна. Причините за инцидента все още не са известни. \r\n Полицията на България е задържала гражданин на Русия, издирван от силите на реда на страната си през Интерпол. Името на задържания е Митрадевананд Парамахам, предаде Вести.ру , позовавайки се на пресслужбата на посолството на Русия в София.\r\nВ момента се готви екстрадиция на руския гражданин, която може все още да бъде оспорена. „Решението на този въпрос може да отнеме дълго време“, уточниха от посолството.\r\nКрай бреговете на България по време на тактическите учения „Черно море – 2017“ във водите на морето е паднал хеликоптер „Пантера“, предаде украинската редакция на РБК.\r\nПо данни на Министерството на отбраната, в 12:30 часа, след маневри по изпълняване на бойна задача, хеликоптерът е паднал във водите на Черно море. Членовете на екипажа са били извадени от водата. Командирът на машината Георги Атанасов е загинал.\r\nПричините за произшествието се разследват. По-рано бе съобщено, че американски и европейски военнослужещи ще проведат съвместни мащабни учения в България, Унгария и Румъния. \r\nТази година властите на България са се заели със състоянието на плажовете и на тяхната инфраструктура. Министърът на туризма Николина Ангелкова лично инспектира плажовете на водещите български курорти, искайки от арендаторите да срутят бетонните заграждения, пречещи на достигането до водата, както и на другите незаконни обекти, предаде Travel.ru.\r\nАсоциацията на туроператорите на Русия съобщава, че само на територията на курорт Слънчев бряг са открити около 230 незаконно поставени обекти. В момента много от тях са вече демонтирани, а работата по очистването на плажовете от тях ще продължи и след края на летния сезон.\r\nМинистерството на туризма на България се е заело да контролира и цените на плажните услуги. Така еднодневният наем на плажен чадър ще бъде не по-скъп от 8 лева, толкова ще струва и шезлонг за един ден.\r\nНе по-малко строг ще е и контролът върху качеството на водата. Според Ангелкова, представители на Регионалните инспекции по здравеопазването ще събират проби от водата в течение на целия летен сезон", "date": "2017.06.10", "title": "България - коментари в световните медии (Агенция „Фокус“)"}
{"url": "http://www.focus-news.net/news/2017/06/10/2403722/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-sevdalin-ivanov-mavrov-sadiya-vav-varhovniya-kasatsionen-sad.html", "text": "Общото събрание на съдиите изслуша кандидата за изборен член на Висшия съдебен съвет Севдалин Иванов Мавров – съдия във Върховния касационен съд, съобщиха от пресцентъра на ВСС.\r\nСъдия Севдалин Мавров има над 24 години юридически стаж като съдия. През 1986 г. е започва  като младши съдия в Окръжен съд – Бургас. От 1988 до 1989 г. е съдия в Районен съд – Бургас. От 1989 до 1992 г. е районен съдия и заместник-председател при Районен съд - София. От 1992 до 1998 г. е заместник-председател на Софийски градски съд, а от 1998 до 2001 г. \r\nе съдия при Софийски апелативен съд. От 01.12.2001 г. и към настоящия момент е съдия във Върховния касационен съд Севдалин Мавров е  хоноруван асистент в СУ „Св. Климент Охридски“, експерт към „Съвета по законодателство“ към Министерство на правосъдието.\r\nВ Концепцията си съдия Севдалин Мавров определя следните приоритети:натовареност на органите на съдебната власт, независимост на съдебната система, защита на интересите на магистратите и информиране на обществото, трудовите възнаграждения, управление на имуществото и финансите на съдебната система, активно правосъдие. За преодоляване на неравномерната натовареност ВСС следва да преразпредели незаетите щатове за магистрати към най-натоварените звена, а при реформата на съдебната карта следва да се анализират перспективи и в полза на обществото като не се лишават някои райони от правораздаване за сметка на други. \r\nПредлага се анализ на създадения модел за оценка на натовареността на съдиите и при необходимост предприемане на мерки за неговото усъвършенстване. Предприемане на действия за подпомагане на административните ръководители за преодоляване на оказан върху тях натиск във връзка с работата им, както и изграждане на механизъм за защита на магистратите от подобни посегателства.\r\nСпоред него конкурсните процедури трябва да се провеждат при ясни и прозрачни правила в разумни срокове.\r\nАкцентира се върху необходимостта от провеждане на информационна кампания представяща на достъпен език как функционира съдебната система. \r\nПриоритет е преодоляване на диспропорциите в трудовите възнаграждения на членовете на ВСС и съдиите от различните нива на съдебната система. \r\nПосочена е необходимостта от оптимизиране условията за сключване на договори за застраховки след анализ на цената на договора и стойността на изплатените обезщетения; подобряване състоянието на сградния фонд и условията за труд, като една от основните причини за бавно правосъдие.\r\nКандидатът коментира преодоляване на диспропорцията при използване почивните бази на съдебната власт, доколкото всички се издържат финансово от бюджета на съдебната власт.\r\nКато приоритет се определя постигането на консенсус сред членовете на ВСС  за изготвяне на становища относно законопроекти, които се отнасят до съдебната власт. Друг акцент е осигуряване на условия за професионално обучение на магистратите и съдебните служители, като в курсовете за квалификация се обърне внимание на задължителната практика на СЕС, първичните и вторичните източници на правото на Европейския съюз и на съдебната практика на Европейския съд по правата на човека. \r\nПредвижда се следващия състав на ВСС да въведе по-голям брой електронни услуги и така да се осигури по-лесен достъп на гражданите до правосъдие, да се улесни работния процес и да се регулира натовареността на съдилищата.\r\nКъм кандидата за избор на членове на ВСС съдия Севдалин Мавров са зададени въпроси от: Съюза на съдиите в България, Института за пазарна икономика, Център на НПО в Разград, Български институт за правни инициативи и Съюза на одиторите от Сметната палата.\r\nУчастници в Общото събрание зададоха въпроси относно Системата за измерване натовареността на съдиите, съдебната карта, конкурсите и съдебните помощници.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Севдалин Иванов Мавров – съдия във Върховния касационен съд"}
{"url": "http://www.focus-news.net/news/2017/06/10/2403477/parlamentat-dade-2-godini-za-vavezhdane-na-sistema-za-elektronno-zdraveopazvane-obzor.html", "text": "Парламентът поиска в срок от 2 години да бъде изградена и въведена система за електронно здравеопазване и всички нейни компоненти. Това решиха депутатите след разискванията по питане от народния представител от БСП Георги Йорданов към министъра на здравеопазването Николай Петров относно стратегия за развитие на лечебните заведения за болнична помощ в Република България.\r\nЗа проекта на решение, предложен от ГЕРБ гласуваха 129 народни представители, „против“ – 7, „въздържали се“- 56, с което бе приет. Депутатите решиха още министърът на здравеопазването два пъти годишно, през месеците юни и декември, да предоставя на Комисията по здравеопазване доклад за текущото финансово състояние на държавните общински лечебни заведения за болничната медицинска помощ. В срок до 31 декември 2017 г. министърът на здравеопазването трябва да представи информация на Комисията по здравеопазването относно готовността за въвеждане на единни стандарти за управление на държавните общински лечебни заведения за болнична медицинска помощ и за изготвянето на нормативно утвърдени механизми за контрол по тяхното изпълнение. Приетото проекторешение включва още министърът на здравеопазването да представи концепция за обезпечаването на всички кадри в системата и тяхното кариерно развитие. \r\nСпоред председателят на Комисията по здравеопазване и депутат от ПГ на ГЕРБ Даниела Дариткова проектът наистина е в синхрон с програмата за управление, написана от управляващите. „Амбицията ни е да постигнем еднаква достъпност на здравни услуги за всички български граждани“, каза още Дариткова. \r\nПредложенията на БСП бяха отхвърлени от Народното събрание. От групата предложиха до 1 септември да се направи стратегия за опазване и развитие на държавното и общинско здравеопазване и до 31 декември министърът да представи новата национална здравна карта на Република България. „За\" тяхното предложение гласуваха 65 народни представители, „против\" -87 „въздържали се\" - 39. \r\nПо време на обсъждането народният представител от ДПС Нигяр Джафер посочи, че от общинските болници 17 вече са фалирали и има заплаха от фалит на областни болници. По думите й дълговете на болниците отдавна са надхвърлили 500 млн. лв., а здравноосигурителният модел и монополът на НЗОК генерират дефицит ежегодно.\r\nДжафер заяви, че тежкият дефицит се обуславя от навлизането на иновативни медикаменти и терапии, от прекъснатата връзка между отделните звена на здравната система и др. По думите ѝ от ДПС очакват контрол и предвидимост в системата, създаването на електронно здравеопазване, демонополизация на НЗОК, преодоляване на проблема с достъпа до медицинска помощ, системна профилактика и ранна диагностика, протекционизъм по отношение на човешките кадри.\r\nОт своя страна здравният министър Николай Петров заяви, че моделът на управление при частните болници е добър и ефективен, което означава, че трябва да се поучат от него. Според него този дебат е изключително важен за него, както и за екипа под негово ръководство. „Формула на разпределение на средствата от НЗОК – това са нашите пари и на всички е ясно, че те не са достатъчни да задоволят всички потребности на 343-те болнични заведения в страната“, коментира Петров.", "date": "2017.06.10", "title": "Парламентът даде 2 години за въвеждане на система за електронно здравеопазване (ОБЗОР)"}
{"url": "http://www.focus-news.net/news/2017/06/10/2403476/agerpres-donald-tramp-pohvali-rumanskiya-si-kolega-za-vodeshtata-mu-rolya-vav-finansiraneto-na-nato.html", "text": "Президентът на САЩ Доналд Тръмп оцени по време на съвместна пресконференция с румънския си колега Клаус Йоханис водещата роля на Румъния в във финансирането на НАТО,  заради това, че е увеличила бюджета си за отбрана от 1,4 на над 2% от своя БВП, предаде  Agerpres.\r\nТръмп благодари на румънския си колега за неговата водеща роля в борбата срещу корупцията в Румъния. Президентът на САЩ също така посочи военният принос на Румъния в борбата срещу тероризма, включващ саможертвата на 31 нейни войници.  Виктор Турмаков", "date": "2017.06.10", "title": "Agerpres: Доналд Тръмп похвали румънския си колега за водещата му роля във финансирането на НАТО"}
{"url": "http://www.focus-news.net/news/2017/06/10/2403479/klaus-yohanis-vsichki-sme-pritesneni-ot-tova-koeto-rusiya-varshi-neobhodimi-sa-dialog-i-vazpirane.html", "text": "Според президента на Румъния Клаус Йоханис, участващ на съвместна пресконференция със своя американски колега Доналд Тръмп в Белия дом, всички са загрижени от това, което Русия върши. Той посочи, че е необходим диалог, за постигане на трайно решение, предаде Agerpres.\r\n„Всички са загрижени, но вижте, загрижеността трябва да води до готовност, затова и според мен трябва да сме много ясни, много прости и много целенасочени, ако ще говорим за Русия или с Русия. Според мен, ние се нуждаем от диалог, но от друга страна, ние се нуждаем от това, което  заедно сме решили в НАТО – от силно възпиране“, посочи Йоханис. „Затова и тази комбинация – силно възпиране и диалог, трябва да доведе до решение, което да е осъществимо“, добави президентът.  Виктор Турмаков", "date": "2017.06.10", "title": "Клаус Йоханис: Всички сме притеснени от това, което Русия върши – необходими са диалог и възпиране"}
{"url": "http://www.focus-news.net/news/2017/06/10/2403478/the-independent-tereza-mey-se-izvini-na-deputatite-konservatori-koito-sa-zagubili-mestata-si-po-vreme-na-izborite.html", "text": "Министър-председателят на Великобритания се извини на депутатите-консерватори, които са загубили местата си след парламентарните избори, пише  The Independent.\r\n„Съжалявам за тези кандидати и трудолюбиви членове на партията, които не бяха успешни, но особено съжалявам за тези колеги, които бяха депутати и министри, които допринесоха толкова много за нашата страна, които загубиха своите места, а не трябваше да ги губят“,  заяви Тереза Мей. Тя обеща, че „ще проучи какво трябва да се направи, за да може да изведе Консервативната партия напред“. \r\nПо-рано, след среща с кралицата г-жа Мей заяви, че ще създаде правителство, подкрепено от Демократичната юнионистка партия от Северна Ирландия.  „В момента страната се нуждае повече от всякога от сигурност и е ясно, че единствено Консервативната и Демократическата юнионистка партии имаме легитимността и възможността да дадем сигурност, командвайки мнозинството в парламента“, посочи тя.  Виктор Турмаков", "date": "2017.06.10", "title": "The Independent: Тереза Мей се извини на депутатите-консерватори, които са загубили местата си по време на изборите"}
{"url": "http://www.focus-news.net/news/2017/06/10/2403470/afp-spored-donald-tramp-izslushvaneto-na-dzheyms-komi-ne-demonstrira-nito-sblasak-nito-namesa.html", "text": "Президентът на САЩ Доналд Тръмп заяви, че не е имало „нито сблъсък на интереси, нито намеса“ по отношение на възможните връзки с Русия и текущото разследване на ФБР по въпроса, като същевременно обвини бившия директор на Бюрото Джеймс Коми, че е говорил неистини по време на изслушването си пред Сената, предаде  AFP.\r\n„Няма нито сблъсък на интереси, нито намеса“, заяви Тръмп по време на пресконференция в Белия дом, по време на която определи Джеймс Коми като „човек, който източва информация“ заради това, че е предоставил на репортери съдържанието на записките, които е правил по време на частните си срещи и разговори с президента.\r\n„Някои от нещата, които той каза, просто не са истина“, добави Тръмп.  Виктор Турмаков", "date": "2017.06.10", "title": "AFP: Според Доналд Тръмп изслушването на Джеймс Коми не демонстрира „нито сблъсък, нито намеса“"}
{"url": "http://www.focus-news.net/news/2017/06/10/2403480/reuters-donald-tramp-shte-poseti-polsha-prez-yuli.html", "text": "Според официално заявление на Белия дом президентът на САЩ Доналд Тръмп ще посети Полша преди срещата на високо равнище на Г-20, която ще се проведе в Германия следващия месец, предаде  Reuters.\r\n„На срещата ще се постави ударение върху приоритета за засилването на колективната отбрана на НАТО. Тръмп ще присъства и на срещата на високо равнище на инициативата „Три морета“, за да демонстрира нашите силни връзки с Централна Европа“, пише в заявлението. \r\nПрезиденти и министър-председатели от няколко централно, източно и южноевропейски държави ще се срещнат в полския град Вроцлав в рамките на инициативата на 6 и 7 юли.  Виктор Турмаков", "date": "2017.06.10", "title": "Reuters: Доналд Тръмп ще посети Полша през юли"}
{"url": "http://www.focus-news.net/news/2017/06/10/2403720/udar-v-nosoviya-pilon-na-fregatata-drazki-e-nay-veroyatnata-prichina-za-intsidenta-s-padnaliya-vertolet-zaginaliyat-komandir-shte-bade-povishen-posmartno-v-zvanie-obzor.html", "text": "Удар в носовия пилон на фрегатата „Дръзки“ е най-вероятната причина за инцидента с падналия в петък вертолет  по време на военното учение „Черно море 2017“. Това стана ясно по време на брифинг в Щаба на Военноморските сили във Варна. Флотилен адмирал Мален Чубенков, командир на Флотилия Бойни спомагателни кораби и командващ тактическото учение „Черно море - 2017“, уточни, че инцидентът е станал в последния ден от учението. След последното планирано изпълнение в 12.29 часа той е подал сигнал за край на учението, но веднага след това е получил обаждане, че прелитайки встрани от „Дръзки“, вертолетът, участвал в учението е имал съприкосновение с предната мачта, като около 20 см от нея е срязана. По думите му вертолетът се е изтеглил от кораба, отправяйки се към брега, но впоследствие е загубил устойчивост. Той обясни, че според доклади в 12.28 часа в петък загиналият пилот Георги Анастасов, в опита си живота на своя екипаж, е опитал да приводни вертолета. Веднага е подаден сигнал за спасяване на човешки животи по море, като е създадена бърза организация и в рамките на 7 минути е оказано съдействие на място от участвалите в тактическото учение. За инцидента е било докладвано веднага, за да се предприемат мерки и по охрана на военния хеликоптер и последващото му изваждане от водите на Черно море. Първи от водата е изведен кап. Павел Симеонов, който е бил извън военния хеликоптер, а след това е изваден вторият пилот Анатоли Апостолов. Във водата обаче е останал командирът на екипажа кап. Георги Анастасов. Водолаз влиза за втори път в морето, на около 2 метра под водата, за да изведе командира от падналия във водата вертолет, с риск за живота си, тъй като в района е имало пръснат керосин. Реанимацията на извадения от водата кап. Георги Анастасов е започнала още на лодката \"Зодиак\" при заход към кораба \"Дръзки\", като дейностите продължават в рамките на един час със сърдечен масаж, но без подобрение.\r\nКомандирът на Военноморските сили контраадмирал Митко Петев отбеляза, че благодарение на действията на спасителните екипи тежкият инцидент не се е превърнал в трагедия. Той уточни, че след възникването на инцидента командването на Военноморските сили чрез командването на военноморската авиобаза незабавно са установили контакт със семействата на тримата членове на екипажа и те са били информирани за състоянието им своевременно. Към момента състоянието на двамата пилоти, пострадали при инцидента. Те са настанени за лечение в реанимацията на Военноморска болница – Варна. Капитан Павел Симеонов и капитан Анатоли Апостолов са контактни и с нормални жизнени функции. Лекуващият екип дава добри прогнози за пълното възстановяване на двамата пилоти. \r\n Извършва се проверка на наличната летателна техника и се оказва психологическа подкрепа на летателния състав на морската вертолетна авиобаза „Чайка”, предприети са и всички необходими мероприятия, касаещи настоящата и бъдеща подготовка на военноморската авиобаза, увери контраадмирал Митко Петев. Падналият вертолет \"Пантер\" в момента се намира в Пункта за базиране във Варна. Предоставен е на комисията, която разследва авиационното произшествие. Експлоатацията на летателната техника в морската вертолетна авиобаза „Чайка” е спряна. Според указанията на министъра на отбраната се организира изпращането на тленните останки на капитан Георги Анастасов в Ямбол, където утре 11.00 часа ще бъде поклонението, а в 12.00 часа -погребението. Капитан Георги Анастасов бе повишен посмъртно в звание майор. \r\nМинистърът на отбраната Красимир Каракачанов  коментира, че пилотът на вертолета е действал изключително професионално, а машината е била в техническа изправност, но перката е закачила горната част на пилона по думите му, вероятно поради порива на вятъра. Каракачанов заяви, че пилотът е предприел най-правилния ход – да се върне обратно в близост до кораба, за да може спасителният екип да реагира бързо и да спаси екипажа. Именно благодарение на тази съобразителност на пилота, двамата останали негови колеги, са спасени. Той подчерта, че благодарение на съобразителността и подготвеността на пилота, другите двама негови колеги са спасени, поради което още вчера е издал заповед за повишаването му в чин майор. „Ще бъде награден още един член на спасителния екипаж, старши-лейтенант, който е водолаз и благодарение на когото другите двама членове на екипажа са извадени мигновено“, добави военният министър.\r\nПремиерът Бойко Борисов заяви, че лично е познавал починалия майор Анастасов, който по думите му е бил прекрасен пилот. Министър-председателят коментира, че падналият хеликоптер е възможно най-добрият в света. Той добави, че освен безценния човешки живот на един прекрасен летец в инцидента сме загубили и 50 млн. лв., колкото са коледните надбавки на пенсионерите. Борисов отново да разкритикува служебното правителство за решенията му в областта на отбраната и в частност закупуването на нови изтребители „Грипен“. „Отново заварихме едно секретно министерско постановление, което страшно ми напомня постановлението на по-предишното правителство за \"Уестинхаус\", а то е, че се взема решение по-късно следващите да вземат решение да купят „Грипен\". Ами, като не вземате решение, не го вземайте и не ни препоръчвайте.”, заяви Борисов.", "date": "2017.06.10", "title": "Удар в носовия пилон на фрегатата „Дръзки“ е най-вероятната причина за инцидента с падналия вертолет, загиналият командир ще бъде повишен посмъртно в звание (ОБЗОР)"}
{"url": "http://www.focus-news.net/news/2017/06/10/2403471/the-guardian-izlyazoha-okonchatelnite-rezultati-ot-parlamentarnite-izbori-vav-velikobritaniya.html", "text": "Тереза Мей загуби парламентарното мнозинство на своята Консервативна партия, след като свика предсрочни избори с цел да го засили и ѝ се наложи да сключи споразумение с Демократичната юнионистка партия от Северна Ирландия, за да състави ново правителство, пише  The Guardian.\r\nПредседателят на опозиционната Лейбъристка партия Джереми Корбин увеличи броя на депутатите си с 32 места.  Окончателното разпределение на 650-те места в британския парламента е следното.\r\nКонсервативната партия – 318 депутати (спад с 13 места)\r\nЛейбъристката партия – 262 депутати (ръст с 32 места)\r\nЛибералдемократическата партия – 12 депутати (ръст с 3 места)\r\nШотландската национална партия – 35 депутати (спад с 19 места)\r\nДемократичната юнионистка партия (Северна Ирландия) – 10 депутати (ръст с две места) \r\nПлейд Къмри (Уелс) – 4 депутати (ръст с едно място)\r\nЗелената партия – 1 депутат (без промяна)\r\nДруги партии – 8 депутати.  Виктор Турмаков", "date": "2017.06.10", "title": "The Guardian:  Излязоха окончателните резултати от парламентарните избори във Великобритания"}
{"url": "http://www.focus-news.net/news/2017/06/10/2403482/balgarski-voenen-vertolet-padna-vav-vodite-na-cherno-more-komandirat-mu-zagina-obzor.html", "text": "Вертолет „Пантер“ падна във водите на Черно море при изпълнение на задачи по време на тактическо учение. При инцидента загина 38-годишният командир на екипажа капитан Георги Анастасов. Другите двама членове на екипажа - капитан Анатоли Апостолов и капитан Павел Симеонов са настанени за лечение във Военноморската болница – Варна. Те са контактни и в добро състояние. \r\nОколо 12.30 часа в петък след успешно изпълнение на летателна задача по време на тактическото учение „Черно море – 2017“ при маневра за насочване към авиобаза „Чайка“ вертолетът е имал съприкосновение с един от корабите, участвали в учението, след което е последвало падане на машината във водата. На борда на военния хеликоптер са били тримата капитани, на 38, 49 и 50 години. Веднага са предприети необходимите мерки за изваждане на пилотите от водата. Последвала е и спасителна операция по изваждане на военната машина. Води се разследване, както от страна на Военноморските сили, респективно на Министерство на отбраната, така и от страна на „Военна полиция“ за това как е възникнал инцидентът, като все още не е ясно дали става въпрос за външна намеса, грешка на пилот или техническа неизправност.\r\nПрезидентът Румен Радев коментира, че е рано да се каже каква е причината за случилото се, но изрично подчерта, че нашите летци летят 3-4 пъти по-малко от стандарта на НАТО и това също е оказало влияние. \"Много са емоциите – основно състрадание, но и гняв. Гняв, че ние като държава не можем все още да се организираме и въпреки, че този проблем е ясен, въпреки, че наистина авиацията и като цяла армията ни остана малка, ние все още се туткаме и не можем да осигурим тези ресурси, които поне да гарантират една пълноценна и безопасна подготовка“, заяви държавният глава по повод инцидента. \r\nМинистърът на отбраната Красимир Каракачанов посочи от своя страна, че няма никакви основания да се смята, че инцидентът с падналия в Черно море вертолет е умишлен акт. По думите му причината за него най-вероятно е или техническа неизправност или човешка грешка. \"За съжаление се случва по време на военни учения и използване на бойна техника. Хеликоптерът е изваден, ще се изследва техническата му изправност и ще се прецени истинската причина за случая\", добави той.Капитан Георги Анастасов е роден на 4 октомври 1978 г. в град Ямбол. Завършил е средно образование в Математическа гимназия „Атанас Радев“ и висше образование в Националния военен университет „Васил Левски“, факултет „Авиационен“, със специалност „летец-пилот за ВВС“. Постъпва на военна служба през 2002 г. в поделение 24 870 – Каменец като инструктор-командир на взвод. На сегашната си длъжност - старши пилот в авиационно звено на военно формирование 36 940 – Варна, е назначен през 2011 г. Награждаван е многократно с грамоти и предметни награди от министъра на отбраната, началника на отбраната и командира на формированието.", "date": "2017.06.10", "title": "Български военен вертолет падна във водите на Черно море, командирът му загина (ОБЗОР)"}
{"url": "http://www.focus-news.net/news/2017/06/10/2403483/the-daily-telegraph-donald-tramp-i-tereza-mey-se-razbraha-da-prodalzhat-blizkoto-satrudnichestvo-pomezhdu-si.html", "text": "Президентите на САЩ и на Франция Доналд Тръмп и Еманюел Макрон се  обадиха по телефона на министър-председателя на Великобритания Тереза Мей, за да ѝ честитят резултатите от парламентарните избори, в които тя спечели най-много депутатски мандати, предаде  The Daily Telegraph.\r\nМей, чиято Консервативна партия не успя за малко да спечели абсолютно мнозинство от парламента, заяви, че ще води правителство на малцинството, подкрепено от северноирландската Демократична юнионистка партия. \r\n„Президентът на Франция Еманюел Макрон се обади да поздрави министър-председателя и заяви, че за него би било удоволствие да продължат да бъдат близки партньори“, заяви прессекретар на британското правителство. „Те се разбраха, че силното приятелство между двете държави е важно и ще устои“, добави той.\r\nПрессекретарят добави, че Мей и Тръмп са се разбрали да продължат близкото сътрудничество между двете си страни.  Виктор Турмаков", "date": "2017.06.10", "title": "The Daily Telegraph: Доналд Тръмп и Тереза Мей се разбраха да продължат близкото сътрудничество помежду си"}
{"url": "http://www.focus-news.net/news/2017/06/10/2403481/klaus-yohanis-ne-mozhem-da-stoim-sami-na-iztochniya-flang-razchitame-na-partnyorstvoto-si-sas-sasht.html", "text": "Президентът на Румъния Клаус Йоханис, участващ на съвместна пресконференция със своя американски колега Доналд Тръмп в Белия дом, заяви, че Румъния разчита на партньорството си със САЩ на това, което той описа като \"Източния фланг\", предаде Agerpres.\r\n„Румъния разбира, че стоим на източния фланг и ние разчитаме на партньорството ви, г-н Тръмп, защото не можем да стоим там без САЩ. Не можем да стоим там сами. От друга страна, нашето партньорство има добра възможност да се засили, не само по въпросите за сигурността, но и по търговските и икономическите и това е много важно. Румъния е страна член на ЕС и смятам, че е в най-добрия ви интерес, г-н Тръмп, да имате силен ЕС като партньор“, заяви Йоханис. \r\nПрезидентът на Румъния също така посочи, че румънско-американските отношения и трансатлантическите връзки са жизнено важни. \r\n„Трансатлантическите връзки не са само дипломация и политика, те са основата на нашата Западна Цивилизация. Заедно ще я направим по-силна, заедно ще я направим по-добра. НАТО и ЕС не трябва да се състезават един срещу друг, те трябва да работят заедно, трябва да работят така, че ефектът им да се натрупа. НАТО да стане по-силно, Европа да стане по-силна. САЩ да станат по-силни“, уточни Йоханис.  Виктор Турмаков", "date": "2017.06.10", "title": "Клаус Йоханис: Не можем да стоим сами на Източния фланг , разчитаме на партньорството си със САЩ"}
{"url": "http://www.focus-news.net/news/2017/06/10/2403484/reuters-31-dushi-sa-zaginali-pri-vzriv-na-kamikadze-na-pazar-v-irak.html", "text": "Жена-камикадзе се е взривило, убивайки най-малко 31 души и ранявайки 35 на пазар в град Мусаяб, разположен на 80 км. южно от Багдад в петък, предаде  Reuters.\r\n Източник от иракските сили за сигурност заяви, че камикадзето е било жена, скрила бомбата под покриващата цялото ѝ тяло одежда. \r\n„Ислямска държава“ пое отговорност за нападението. Виктор Турмаков", "date": "2017.06.10", "title": "Reuters: 31 души са загинали при взрив на камикадзе на пазар в Ирак"}
{"url": "http://www.focus-news.net/news/2017/06/10/2403474/reuters-donald-tramp-zayavi-che-e-100-gotov-da-otgovori-na-obvineniyata-na-dzheyms-komi-pod-kletva.html", "text": "Президентът на САЩ Доналд Тръмп отхвърли твърденията на бившия директор на ФБР Джеймс Коми, че е упражнил върху него натиск да прекрати разследването около бившия си съветник за националната сигурност Майкъл Флин , добавяйки, че желае да представи под клетва своята версия за случилото се, предаде  Reuters.\r\n„Не съм казвал подобно нещо“, заяви Тръмп пред репортери относно показанията на Коми, свързани с разследването около Флин. Коми, уволнен от Тръмп миналия месец, даде показания под клетва пред Сената. \r\nНа въпрос дали е готов да бъде изслушан под клетва, Тръмп отговори, че би го направил „100%“.  Виктор Турмаков", "date": "2017.06.10", "title": "Reuters: Доналд Тръмп заяви, че е „100% готов“ да отговори на обвиненията на Джеймс Коми под клетва"}
{"url": "http://www.focus-news.net/news/2017/06/10/2403486/api-vazstanoveno-e-dvizhenieto-pri-km-16-v-posoka-pernik-na-am-lyulin.html", "text": "Възстановено е движението при км 16 в посока Перник на АМ \"Люлин\", предаде пресслужбата на Агенция \"Пътна инфраструктура\".", "date": "2017.06.10", "title": "АПИ: Възстановено е движението при км 16 в посока Перник на АМ \"Люлин\""}
{"url": "http://www.focus-news.net/news/2017/06/10/2403488/v-integriranata-tol-sistema-shte-badat-vklyucheni-ne-poveche-ot-50-ot-republikanskite-patishta-obzor.html", "text": "В интегрираната ТОЛ система ще бъдат включени не повече от 50% от републиканските пътища. Това стана ясно по време на брифинг на министъра на регионалното развитие и благоустройството Николай Нанков в Луковит. По думите му със системата ще се следват и спазват всички европейски и световни тенденции и България ще стане една от страните отличнички. Министърът заяви, ръководеното от него министерство цели въвеждането на интегрираната система за облагане на лекия и тежкотоварния трафик. Той уточни, че за 2016 г. продадените винетни стикери от АПИ са 6 813 455 броя, с общо начислена стойност от 326 млн. лв като приходи. Министър Нанков обясни, че най-голям е приходът от годишни винетки за леки автомобили, който възлиза на 177 млн. 288 хил. лв. След това по приходи се нареждат седмичните винетки за леки автомобили с приходи от 41 млн. 301 хил. лв., а на трето място са дневните винетки за тежкотоварни автомобили, като през 2016 г. броят на продадените от този тип винетки е над 1 млн. „България неслучайно е страната с най-евтино таксуване на транзитно преминаващи тежкотоварни автомобили. С въвеждането на ТОЛ системата тази несправедливост ще бъде отстранена. Транзитният трафик ще заплаща в държавния бюджет съизмерими с другите държави такси за ползване съответно за амортизиране на инфраструктурата“, заяви министър Нанков. \r\nПо отношение на ремонтните дейности, министър Нанков поясни, че през летния сезон не се предвиждат ремонти по АМ „Тракия“ и шофьорите ще пътуват без ограничения. По думите му до края на този месец ремонтите и в двете тръби на тунелите „Витиня“ и „Ечемишка“ на АМ \"Хемус\" ще бъдат приключени. Министър Нанков посочи, че трасето на републиканския път I – 5 от Русе през Плевен за София е в незадоволително състояние и предстои извършването на текущ ремонт, рехабилитация на пътната настилка, като уточни, че за това са отделени пари от бюджета на АПИ. Министър Нанков коментира и темата с кадастралните карти. Той обърна внимание, че ще се увеличи кадастралното покритие на територията на страната и отбеляза, че основна цел на МРРБ е кадастралната защита на хората. по-голямата акуратност и точност на тази карта и по-облекчената процедура. Според него в този мандат трябва да се направи максимална връзка между системите, регистрите, които поддържа МРРБ и агенцията по кадастър.\r\nДеница КИТАНОВА", "date": "2017.06.10", "title": "В интегрираната ТОЛ система ще бъдат включени не повече от 50% от републиканските пътища (ОБЗОР)"}
{"url": "http://www.focus-news.net/news/2017/06/10/2403485/donald-tramp-rumaniya-e-nash-istinski-sayuznik-nie-imame-dobro-partnyorstvo.html", "text": "Президентът на САЩ Доналд Тръмп по време на съвместна пресконференция с румънския си колега Клаус Йоханис заяви, че партньорството между двете страни е „страхотно“, предаде Agerpres.\r\n„За мен е чест да сте тук, истински съюзник, чудесна държава и страхотни отношения“, заяви Тръмп. На свой ред Йоханис заяви, че за него е чест да присъства в Белия дом.  Виктор Турмаков", "date": "2017.06.10", "title": "Доналд Тръмп: Румъния е наш истински съюзник, ние имаме добро партньорство"}
{"url": "http://www.focus-news.net/news/2017/06/10/2403487/tass-parlamentat-na-moldova-utvardi-protokol-za-voenno-satrudnichestvo-s-rumaniya.html", "text": "Парламентът на Молдова преодоля ветото на президента Игор Додон и повторно ратифицира протокола за военно сътрудничество с Румъния. Държавният глава и неговата Социалистическа партия са срещу разширяването на взаимодействието между неутралната република и НАТО, предаде  ТАСС.\r\n„Протоколът противоречи на конституцията и на принципа на постоянен неутралитет, поставя под заплаха националната сигурност на страната. Положенията в него предизвикват загриженост сред страните, които не влизат в състава на НАТО, което ще доведе до засилване на напрежението в приднестровския въпрос“, заяви заместник-председателят на парламентарната комисия по националната сигурност, отбрана и обществен ред депутат-социалист Генадий Митрюк. \r\n„Международната практика и доктрина не пречат на неутралните страни да си сътрудничат с чуждестранни военни органи за подготовката на съвместни действия по отбраната“, е насрещния коментар на председателя на комисията Роман Боцан, който представлява борещата се за влизане в НАТО и за обединяване с Румъния Либерална партия.  Виктор Турмаков", "date": "2017.06.10", "title": "ТАСС: Парламентът на Молдова утвърди протокол за военно сътрудничество с Румъния"}
{"url": "http://www.focus-news.net/news/2017/06/10/2403490/the-hill-aviatsiyata-na-sasht-sprya-poletite-na-eskadrila-f-35-zaradi-problemi-s-podavaneto-na-kislorod.html", "text": "Авиацията на САЩ „временно“ спря полетите на ескадрила изтребители Ф-35 на база „Люк“ в Аризона, след като петима пилоти съобщават за симптоми на задушаване, пише  The Hill.\r\n„56-та изтребителна дивизия е отменила полетите на своите изтребители Ф-35, след пет инцидента след датата 2 май 2017 г, при които пилотите се оплакват от симптоми на хипоксия, или липса на кислород. При всеки от инцидентите пилотите са използвали резервната система за подаване на кислород и са успявали да се приземят безопасно“, пише в официално заявление на ВВС на САЩ. \r\n„За да се синхронизират операциите и дейността по поддръжка към безопасни полетни операции, ние отменихме полетите на Ф-35 от базата“, съобщи бригаден генерал Брук Леонард. „ВВС приема подобни инциденти сериозно. Ще предприемем необходимите стъпки към откриването на причините за тези инциденти“, добави той. \r\nИзтребителят Ф-35 на корпорация „Локхийд Мартин“ е най-скъпата оръжейна покупка на Пентагона до момента.  Виктор Турмаков", "date": "2017.06.10", "title": "The Hill: Авиацията на САЩ спря полетите на ескадрила Ф-35 заради проблеми с подаването на кислород"}
{"url": "http://www.focus-news.net/news/2017/06/10/2403489/the-daily-express-spored-germanski-evrodeputat-britanskite-izbori-shte-dovedat-do-debat-dali-brekzit-da-bade-tvard-ili-mek.html", "text": "Според  германския европейски депутат от Европейската народна партия  Елмар Брок, въпреки че Великобритания следва пътя на напускане на ЕС, в нея ще се проведе „интензивен дебат“ дали ще има „твърд“ или „мек“ Брекзит, пише  The Daily Express.\r\n„Началото на преговорите за Брекзит на 19 юни е сериозен риск заради резултатите от парламентарните избори във Великобритания.  Не мога да си представя как ще преминат“, посочи Брок. „Ще има интензивен дебат относно начина по който Лондон ще остане обединен с ЕС след напускането. Ще се обсъди дали да има „мек“ или „твърд“ Брекзит“, добави той. \r\n„Това е лош резултат за Великобритания. За европейците преговорите стават още по-трудни. Трябва да останем спокойни и да останем на позициите си. Важно е да не наливаме масло в огъня от вън“, смята политикът. \r\n„Великобритания ще остане в Единния европейски пазар, единствено ако условията, като свободата на придвижването, бъдат изпълнени. Не можем да се откажем от това заради лошите изборни резултати за Тереза Мей“, посочи Брок.  Виктор Турмаков", "date": "2017.06.10", "title": "The Daily Express: Според германски евродепутат британските избори ще доведат до дебат дали Брекзит да бъде \"твърд\" или \"мек\""}
{"url": "http://www.focus-news.net/news/2017/06/10/2403475/afp-konservatorite-sa-zagubili-londonskata-si-elektoralna-krepost-kv-kensingtan.html", "text": "Консервативната партия на британския министър-председател Тереза Мей е  загубила своята „електорална крепост“ в Западен Лондон квартал „Кенсингтън“  пред Лейбъристката партия с едва 20 гласа, предаде  AFP. Тези резултати са поредният удар срещу нея. \r\nТака, след обявяването на резултата в „Кенсингтън“, последният обявен след  изборите от четвъртък, Консервативната партия получава 318 места в парламента, докато Лейбъристка 262.  Виктор Турмаков", "date": "2017.06.10", "title": "AFP: Консерваторите са загубили лондонската си „електорална крепост“ кв. „Кенсингтън“"}
{"url": "http://www.focus-news.net/news/2017/06/10/2403491/ivitsa-dachich-sarbiya-sledva-politika-na-mir-stabilnost-i-reformi.html", "text": "Външният министър на Сърбия Ивица Дачич, който е на двудневно посещение в Австрия, подчерта сръбската политика на мир, стабилност и реформи, целяща скорошното влизане на страната в ЕС, предаде ТАНЮГ.\r\n„Дачич и неговият австрийски колега Себастиан Курц присъстваха на представянето на „Визия“, творба на художника Михаел Милунович, която ще покрива фасадата на „Виенската държавна банка“ за близо година“, пише в официално заявление на сръбското външно министерство.  Виктор Турмаков", "date": "2017.06.10", "title": "Ивица Дачич: Сърбия следва политика на мир, стабилност и реформи"}
{"url": "http://www.focus-news.net/news/2017/06/10/2403492/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Според германския европейски депутат от Европейската народна партия Елмар Брок, въпреки че Великобритания следва пътя на напускане на ЕС, в нея ще се проведе „интензивен дебат“ дали ще има „твърд“ или „мек“ Брекзит, пише The Daily Express.\r\n„Началото на преговорите за Брекзит на 19 юни е сериозен риск заради резултатите от парламентарните избори във Великобритания. Не мога да си представя как ще преминат“, посочи Брок. „Ще има интензивен дебат относно начина по който Лондон ще остане обединен с ЕС след напускането. Ще се обсъди дали да има „мек“ или „твърд“ Брекзит“, добави той.\r\n„Това е лош резултат за Великобритания. За европейците преговорите стават още по-трудни. Трябва да останем спокойни и да останем на позициите си. Важно е да не наливаме масло в огъня от вън“, смята политикът.\r\n„Великобритания ще остане в Единния европейски пазар, единствено ако условията, като свободата на придвижването, бъдат изпълнени. Не можем да се откажем от това заради лошите изборни резултати за Тереза Мей“, посочи Брок.\r\nПрезидентите на САЩ и на Франция Доналд Тръмп и Еманюел Макрон се обадиха по телефона на министър-председателя на Великобритания Тереза Мей, за да ѝ честитят резултатите от парламентарните избори, в които тя спечели най-много депутатски мандати, предаде The Daily Telegraph.\r\nМей, чиято Консервативна партия не успя за малко да спечели абсолютно мнозинство от парламента, заяви, че ще води правителство на малцинството, подкрепено от северноирландската Демократична юнионистка партия.\r\n„Президентът на Франция Еманюел Макрон се обади да поздрави министър-председателя и заяви, че за него би било удоволствие да продължат да бъдат близки партньори“, заяви прессекретар на британското правителство. „Те се разбраха, че силното приятелство между двете държави е важно и ще устои“, добави той.\r\nПрессекретарят добави, че Мей и Тръмп са се разбрали да продължат близкото сътрудничество между двете си страни. \r\nМинистър-председателят на Великобритания се извини на депутатите-консерватори, които са загубили местата си след парламентарните избори, пише The Independent.\r\n„Съжалявам за тези кандидати и трудолюбиви членове на партията, които не бяха успешни, но особено съжалявам за тези колеги, които бяха депутати и министри, които допринесоха толкова много за нашата страна, които загубиха своите места, а не трябваше да ги губят“, заяви Тереза Мей. Тя обеща, че „ще проучи какво трябва да се направи, за да може да изведе Консервативната партия напред“.\r\nПо-рано, след среща с кралицата г-жа Мей заяви, че ще създаде правителство, подкрепено от Демократичната юнионистка партия от Северна Ирландия. „В момента страната се нуждае повече от всякога от сигурност и е ясно, че единствено Консервативната и Демократическата юнионистка партии имаме легитимността и възможността да дадем сигурност, командвайки мнозинството в парламента“, посочи тя. \r\n Тереза Мей загуби парламентарното мнозинство на своята Консервативна партия, след като свика предсрочни избори с цел да го засили и ѝ се наложи да сключи споразумение с Демократичната юнионистка партия от Северна Ирландия, за да състави ново правителство, пише The Guardian.\r\nПредседателят на опозиционната Лейбъристка партия Джереми Корбин увеличи броя на депутатите си с 32 места. Окончателното разпределение на 650-те места в британския парламента е следното.\r\nКонсервативната партия – 318 депутати (спад с 13 места)\r\nЛейбъристката партия – 262 депутати (ръст с 32 места)\r\nЛибералдемократическата партия – 12 депутати (ръст с 3 места)\r\nШотландската национална партия – 35 депутати (спад с 19 места)\r\nДемократичната юнионистка партия (Северна Ирландия) – 10 депутати (ръст с две места)\r\nПлейд Къмри (Уелс) – 4 депутати (ръст с едно място)\r\nЗелената партия – 1 депутат (без промяна)\r\nДруги партии – 8 депутати.", "date": "2017.06.10", "title": "Преглед на някои от основните теми в британския  печат (Агенция „Фокус“)"}
{"url": "http://www.focus-news.net/news/2017/06/10/2403493/knigata-aza-sluzhiha-pri-drangova-s-avtor-krasimir-uzunov-be-predstavena-pred-prepalnena-zala-v-doma-na-kulturata-v-gotse-delchev-obzor.html", "text": "Книгата \"Азъ служихъ при Дранговъ\" с автор Красимир Узунов, президент на Агенция и Радио \"Фокус\", бе представена в Гоце Делчев. Събитието, което бе организирано по инициатива на Община Гоце Делчев, Министерството на отбраната и Военна академия \"Г.С. Раковски\", премина пред препълнена зала в Дома на културата в града. Официални гости бяха министърът на отбраната Красимир Каракачанов, началникът на отбраната генерал-лейтенант Андрей Боцев, генерал-майор Груди Ангелов - началник на Военна академия \"Г.С.Раковски\", бригаден-генерал Явор Матеев - командир на 68-ма бригада „Специални сили“, кметът на Община Гоце Делчев Владимир Москов, председателят на Общински съвет - Гоце Делчев Ангел Гераксиев, военнослужещи, военноветерани, историци, общественици, културни дейци и граждани. Кметът на Община Гоце Делчев Владимир Москов откри събитието, заявявайки, че полковник Борис Дрангов има огромен принос за българската история - той е достоен и обичан български командир, служещ за пример на всички. Москов отбеляза, че тази година се навършват 100 години от смъртта на достойния български командир и това е повод да припомним неговия принос за военната ни история. \r\nМинистърът на отбраната Красимир Каракачанов пък заяви, че и до днес полк. Борис Дрангов е символ на българщината и на доблестния български офицер. Според него е редно да се сещаме за полковник Дрангов не само по кръгли годишнини от събития, а е хубаво неговият пример да се изучава в училищата, защото днешното българско поколение има нужда не от измислени холивудски герои, а от наши герои. Министър Каракачанов посочи, че авторът на книгата „Азъ служихъ при Дранговъ” - Красимир Узунов е човек, който не за пръв път пише за полк. Дрангов, правейки го не само защото е бивш офицер, но и защото е добър българин и патриот. \r\nНачалникът на отбраната генерал-лейтенант Андрей Боцев коментира, че няма как да се говори равнодушно за Дрангов в стария Неврокоп, където всеки връх, всяка канара, всяка кота редят легенди за поборници и войводи, с които Дрангов е свързан чрез една обща идея - свободата и обединението на Отечеството. По думите му въпреки десетилетията на забрава, наложени поради една или друга причина, то едва ли има български офицер, за когото името на Дрангов да не означава много. \r\nКнигата „Азъ служихъ при Дранговъ” е преклонение пред онези, които се завърнаха по родните си места и не забравиха подвига на бойните си другари. Това каза ген.-майор Груди Ангелов, началник на Военна академия „Георги Стойков Раковски”. По думите му книгата на президента на Агенция и Радио „Фокус” представя живота на Борис Дрангов и избора му за командир на Скопската школа.\r\nАвторът на книгата \"Аз служихъ при Дранговъ\" Красимир Узунов обясни, че я е написал заради личен ангажимент към Борис Дрангов - внук, защото е научил много от него. Според Узунов, ако някой от присъстващите военни в залата се е замислял, то няма как да не е чувал за Дрангов, който е бил талантлив офицер, възпитател и педагог. Той добави, че Дрангов в себе си е носил нещо, което не са притежавали другите български военнослужещи. \"При толкова много генерали и полковници в Гоце Делчев, за полковник Дрангов не може да се говори по друг начин освен по приповдигнато\", подчерта Красимир Узунов. \r\nПолковник Борис Дрангов е една личност, която трябва да е образец за подражание на целия български народ, заяви инж. Григор Гогов, изпълнителен директор на Изпълнителната агенция по горите. Според него животът на полковник Дрангов безспорно може да ни служи като учебник по достойнство. Инж. Гогов добави, че най-силното послание, което полковник Дрангов ни е завещал, е любовта му към България.\r\nПо време на събитието в Гоце Делчев, ген.-лейтенант Андрей Боцев връчи грамоти на военнослужещи и граждани за доказано родолюбие и принос при отбелязването на 100-годишнината от гибелта на полк. Борис Дрангов. Сред наградените бяха: кметът на Община Гоце Делчев – Владимир Москов; председателят на Общински съвет-Гоце Делчев – Ангел Гераксиев; краеведът Иван Петров Марков; историкът Георги Костадинов Мавродиев; ветеранът от войните, който е на 97-годишна възраст – Иван Тодоров Кутинов; полковник Георги Иванов Партенов; ген. Любен Стойков Пандев; ген. Богомил Георгиев Янев; ген. Цанко Алипиев Доленски; ген. Атанас Николов Самандов. \r\nВ края на представянето на книгата бе прожектиран и филм, посветен на живота и делото на Борис Дрангов. \r\nЛивия НИНОВА", "date": "2017.06.10", "title": "Книгата \"Азъ служихъ при Дранговъ\", с автор Красимир Узунов, бе представена пред препълнена зала в Дома на културата в Гоце Делчев (ОБЗОР)"}
{"url": "http://www.focus-news.net/news/2017/06/10/2403494/ekathimerini-gartsite-se-vrashtat-kam-evtinite-i-traditsionni-napitki-kato-uzoto-i-rakiyata.html", "text": "Традиционните гръцки алкохолни напитки като ракията, узото и ципурото привличат все повече гърци, защото са по-евтини за тези, които имат финансови проблеми заради кризата. Според скорошни проучвания по-евтиният алкохол става по-предпочитан сред алкохолиците в страната, предаде  Ekathimerini.\r\nСпоред Гръцкият център за документиране и мониторинг на зависимостите през 2015 г. ципурото и ракията са предпочитана напитка за близо една трета от страдащите от алкохолна зависимост, в сравнение с 21,7% през 2011 г. \r\nСпоред същия доклад уискито, водката и коняка, по-скъпи напитки са предпочитани от 16% от алкохолиците през 2015 г., в сравнение с 27,1% четири години преди това.  Виктор Турмаков", "date": "2017.06.10", "title": "Ekathimerini: Гърците се връщат към евтините и традиционни напитки като узото и ракията"}
{"url": "http://www.focus-news.net/news/2017/06/10/2403495/parvata-podvizhna-rampa-za-hora-s-uvrezhdaniya-v-stolichnoto-metro-e-fakt-obzor.html", "text": "Първата подвижна рампа за хора с увреждания в столичното метро е факт. Тя е разположена на Метростанция „Сердика II“, посока кв. „Витоша“. Предпоставката за изработването на подвижната рампа са множество жалби от граждани, постъпили в институцията на Омбудсмана Мая Манолова. В писмата се моли за съдействие метрото да е достъпно и за хора с намалена подвижност. В момента те не могат самостоятелно да се качват в мотрисите заради разстоянието между вагоните и перона и това се оказва непреодолимо препятствие особено за моторните инвалидни колички поради тежестта им. След осигуряването на подвижна рампа и специално назначен за целта служител на „Метрополитен“ ЕАД, това ще стане възможно. Единственото условие е хората с увреждания да направят заявка един час преди пътуването си на специално обявения телефон – 02/921 21 00. Броят на асистентите ще бъде увеличен при необходимост. Решението за използване на подвижна рампа е заимствано от други европейски държави. Рампата представлява метално съоръжение, което се сгъва като книга. В такова положение то има дръжки – не е тежко и не представлява трудност при пренасянето му. То се разгъва и се поставя на входа на първата врата на влака и по този начин тежките моторни инвалидни колички лесно влизат в мотрисата.\r\nСтолична община изработва Стратегия за обща достъпност до общинските сгради. Това заяви заместник-кметът с ресор „Социални дейности и интеграция на хора с увреждания” на Столична община Албена Атанасова. Стратегията ще обхване не само условията за ползване на метрото, но и всички общински гради. В плановете за действие и бюджетите на Общината за всяка година ще се предвиждат средства по дейностите, свързани с проекта. Стратегията за обща достъпност ще започне да функционира от следващата година, като сега се работи по нейния бюджет. \r\nОмбудсманът Мая Манолова заяви, че с гражданските организации на хора с увреждания са си поставили за задача осигуряване достъп до църквите в София. Част от тях са недостъпни поради наличието на стълби пред самите храмове. По думите ѝ ще се създаде организация със социално чувствителния бизнес в столицата и, ако всеки поеме ангажимент да изработи подобна рампа за една църква, ще се решим проблемът с достъпа. „След това са наред социалните служби и районните кметства, поликлиниките и т.н. Институциите обаче трябва да поемат категорично своя ангажимент и отговорност, за да се решат окончателно проблемите с достъпната среда“, каза още Мая Манолова.\r\nИнна ПЕЙЧЕВА", "date": "2017.06.10", "title": "Първата подвижна рампа за хора с увреждания в столичното метро е факт (ОБЗОР)"}
{"url": "http://www.focus-news.net/news/2017/06/10/2403496/oon-pregovorite-za-kipar-shte-badat-podnoveni-na-28-yuni-v-zheneva.html", "text": "ООН съобщава, че лидерите на гръцката и на турската общности в Кипър ще се завърнат в Женева на 28 юни за преговори, целящи справянето с по-чувствителните въпроси, стоящи пред историческото споразумение за обединяването на острова, предаде  AFP.\r\n„Генералният секретар на ООН Антонио Гутереш ще присъства на преговорите заедно с президента на Кипър Никос Анастасиадис и на непризнатата Севернокипърска турска република Мустафа Акънджъ“, пише в официално заявление на ООН. Държавите-гаранти Гърция, Турция и Великобритания също ще присъстват на срещата, както и представител на ЕС в ролята на наблюдател. \r\n Специалният пратеник на ООН по Кипър Еспен Барт Ейде заяви, че продължилите две години дипломатически усилия по обединяването на острова „са на последната си отсечка“.  Виктор Турмаков", "date": "2017.06.10", "title": "ООН: Преговорите за Кипър ще бъдат подновени на 28 юни в Женева"}
{"url": "http://www.focus-news.net/news/2017/06/10/2403497/afp-sadat-v-braziliya-glasuva-da-ne-otnema-pravomoshtiyata-na-prezidenta-mishel-temer.html", "text": "Бразилският Върховен избирателен трибунал гласува да не отнема правомощията на президента на страната Мишел Темер, замесен в корупционен скандал, предаде  AFP.\r\nВърховният избирателен трибунал реши с четири срещу три гласа да оправдае президента по обвиненията в корупция по време на президентските избори от 2014 г., в които той участва в ролята на вицепрезидент.  Виктор Турмаков", "date": "2017.06.10", "title": "AFP: Съдът в Бразилия гласува да не отнема правомощията на президента Мишел Темер"}
{"url": "http://www.focus-news.net/news/2017/06/10/2403498/70-kucheta-ot-priyutite-na-op-ekoravnovesie-sa-namerili-nov-dom-prez-may-prodalzhavat-kampaniite-po-osinovyavane-na-zhivotnite-obzor.html", "text": "1650 кучетата са настанени във всички приюти на столичното общинско предприятие „Екоравновесие”. Това каза пред журналисти директорът на ОП „Екоравновесие” Веселин Асенов, който представи отчет за дейността на предприятието за месец май. 70 кучета са намерили нов дом. Заловените от екипите на предприятието са 286, като 216 от тях са кастрирани, а 181 са върнати по местата, от които са заловени. Доброволно предадените от собствениците поради невъзможност да се грижат за кучетата са само две. В общинската ветеринарна клиника към предприятието в Район „Връбница” за лечения са били настанени 41 кучета. За месец май предприятието е изразходвало 193 793 лева за дейности, които са свързани с осигуряване медикаменти и храна за животните, външни услуги (поддръжка на трафопост за приютите, техническо поддържане на компютърните системи, абонаментно поддържане на автопарка, почистване на изгребни ями), както и за заплати. ОП „Екоравновесие” непрекъснато провежда и участва в кампании, в рамките на които част кучетата биват осиновявани. От 23 април до 7 май в рамките на кампанията „Подари си приятел” са били осиновени 16 животни. Предвижда се през есента кампанията да се проведе отново. През изминалия уикенд предприятието за първи път се е включило с 10 кучета в „Парада за домашни любимци”. През месеците юли и август се предвижда общинското предприятие да проведе кампания в градските паркове. Ще бъдат представени кучета за осиновяване, като процедурата за това ще бъде опростена – на място ще има служители на предприятието, които ще попълват всички необходими документи и стопаните ще могат веднага да приберат вкъщи избрания любимец. На 2 юли предприятието ще организира информационна кампания съвместно с ръководството на Женски пазар относно културата на отглеждане на домашните любимци, ползите от кастрирането, намаляване популацията на безстопанствените кучета. На 23 юли в парк „Заимов” ще бъдат представени кучета, настанени в приюта на ОП „Екоравновесие” в село Горни Богров. През всички кампании процедурата по осиновяване на животни ще бъде опростена и по-бърза. Директорът на ОП „Екоравновесие” Веселин Асенов увери, че кучетата са здрави, социални и са напълно подходящи за домашни любимци. Водят се преговори с професионални обучители за социализиране на настанените кучета в приютите. „Няма куче, което да не е подходящо за домашен любимец – подходът към животното трябва да е правилен“, подчерта Веселин Асенов. Той припомни, че кастрирането на домашен любимец във ветеринарна клиника на предприятието освобождава стопаните от годишна такса „Куче”, която на територията на Столична община е в размер на 24 лева. Но ако кучето е кастрирано другаде, не може да му се извърши микрочипиране в клиника на ОП „Екоравновесие”. Кастрирането на кучетата във ветеринарните клиники на ОП „Екоравновесие” е абсолютно безплатно, като постъпилото животно получава и безплатен микрочип, който е задължителен от 19 февруари за всички домашни любимци. Другите манипулации като обезпаразитяване, ваксиниране срещу бяс, издаване на паспорт и автоматична регистрация на всякакъв вид домашен любимец също се извършват безплатно от общинското предприятие. \r\nИнна ПЕЙЧЕВА", "date": "2017.06.10", "title": "70 кучета от приютите на ОП „Екоравновесие” са намерили нов дом през май, продължават кампаниите по осиновяване на животните (ОБЗОР)"}
{"url": "http://www.focus-news.net/news/2017/06/10/2403499/pregled-na-mezhdunarodnite-novini-do-6-chasa-agentsiya-fokus.html", "text": "Лидерът на Либералдемократите Тим Фарън заяви, че Тереза Мей „би трябвало да се срамува“.\r\n„Тя свика тези избори, очаквайки коронация. Тя взе всеки един от нас за даденост по възможно най-циничния начин“, заяви той.\r\n„Нашият министър-председател хвърли заровете и рискува бъдещето на страната, заради арогантност и суетност, и сега при отслабената си позиция, протяга ръка към десницата за да формира една хаотична коалиция. Тя сложи партията си пред страната“, каза Тим Фарън.\r\n„Сега ще имаме правителство, което е по-слабо и нестабилно във време, когато трябва да предприемем най-трудните и сложни преговори в историята ни“, каза лидерът на Либералдемократите.\r\n***. На 1 октомври Каталония ще проведе референдум за независимост, заяви главата на регионалното правителство Карлес Пучдемон.\r\nТова предизвиква конфронтация с централната власт в Мадрид, която твърди, че подобен референдум е нелегален и няма да се проведе.\r\nПредишните опити за народно допитване относно бъдещето на Каталония, бяха блокирани от консервативното правителство на Испания и Конституционния съд.\r\n„Въпросът ще бъде:“Искате ли Каталония да стане независима държава във формата на република“, заяви Пучдемон.\r\nТой каза, че всеки опит да се стигне до консенсус за датата на референдума с правителството в Мадрид, се е провалил.\r\n„Винаги сме правили най-разнообразни предложения всяко, от които е било отхвърляно“, заяви Пучдемон.\r\nВластите в Мадрид дадоха да се разбере, че ще блокират всеки опит за провеждането на подобен референдум.\r\nГоворителят на правителството Иниго Мендез де Виго заяви на пресконференция:\r\n„Подобен референдум няма да се проведен, защото е нелегално.“\r\n*** ООН съобщава, че лидерите на гръцката и на турската общности в Кипър ще се завърнат в Женева на 28 юни за преговори, целящи справянето с по-чувствителните въпроси, стоящи пред историческото споразумение за обединяването на острова.\r\n„Генералният секретар на ООН Антонио Гутереш ще присъства на преговорите заедно с президента на Кипър Никос Анастасиадис и на непризнатата Севернокипърска турска република Мустафа Акънджъ“, пише в официално заявление на ООН. Държавите-гаранти Гърция, Турция и Великобритания също ще присъстват на срещата, както и представител на ЕС в ролята на наблюдател.\r\nСпециалният пратеник на ООН по Кипър Еспен Барт Ейде заяви, че продължилите две години дипломатически усилия по обединяването на острова „са на последната си отсечка“. \r\n***. Министърът на енергетиката на Азербайджан Натиг Алиев почина днес в Истанбул.\r\nСлед сърдечен удар миналата седмица в азербайджанската столица Баку, Алиев бе настанен в истанбулска болница на 5 юни.\r\nВ изявление болницата заяви, че Натиг Алиев е бил лекуван заради сърдечни проблеми. Днес той е починал от церебрален кръвоизлив.\r\nНатиг Алиев бе президент на Държавната петролна компания на Азербайджанската република (ДПКАР). От 1993 г. до 2005 г. той председателстваше и борда на директорите на компанията.\r\nПрез 2013 г. бе назначен за министър на енергетиката.\r\n***. Прессекретарят на генералният секретариат на ООН Стефан Дюжарик заяви след посещението на генералния секретар на Световната организация Антонио Гутереш в Казахстан, че отношенията между ООН и страните членки на Шанхайската организация за сътрудничество се изграждат на здрава основа.\r\n„Генералният секретар на ООН днес в Астана излезе с реч на срещата на държавните глави от страните членки на ШОС“, съобщи Дюжарик. „Той подчерта, че отношенията между организацията и ООН са основани на здрава основа и се обърна към тях с призив да изпълняват задълженията според Парижкото споразумение за климата“, добави той.\r\nГутереш подчерта, че за осигуряването на условията за устойчиво развитие „най-добрият начин е да не се допускат прояви на екстремизъм“. Във връзка с това той призова да се обърне особено внимание върху проблема с безработицата, засилването на демократическите институции и върховенството на закона.\r\n***. Ситуацията в Сирия се е измени коренно в позитивен аспект, след подписването на 4 май в Астана, на меморандум за създаването на „зони на деескалация“ на сирийска територия. Това заяви началникът на Главното оперативно управление на Генералния щаб на Руската федерация, генерал-полковник Сергей Рудской, предава Интерфакс.\r\n„Фактически гражданската война в Сирия е прекратена. Освен това, въвеждането в действие на меморандума позволи да се разгърне работа по възстановяването на разрушените от войната населени пунктове, които не са заети от терористични организации“, заяви Рудской.\r\nПо негови думи, „цивилното население се връща в освободените градове и населени пунктове“.\r\n***. Според президента на Румъния Клаус Йоханис, участващ на съвместна пресконференция със своя американски колега Доналд Тръмп в Белия дом, всички са загрижени от това, което Русия върши. Той посочи, че е необходим диалог, за постигане на трайно решение.\r\n„Всички са загрижени, но вижте, загрижеността трябва да води до готовност, затова и според мен трябва да сме много ясни, много прости и много целенасочени, ако ще говорим за Русия или с Русия. Според мен, ние се нуждаем от диалог, но от друга страна, ние се нуждаем от това, което заедно сме решили в НАТО – от силно възпиране“, посочи Йоханис. „Затова и тази комбинация – силно възпиране и диалог, трябва да доведе до решение, което да е осъществимо“, добави президентът. \r\n***", "date": "2017.06.10", "title": "Преглед на международните новини до  6 часа /Агенция “Фокус”/"}
{"url": "http://www.focus-news.net/news/2017/06/10/2403501/interfaks-ministar-predsedatelite-na-estoniya-i-na-finlandiya-shte-igrayat-na-futbol-i-shte-obsadyat-badeshteto-na-evropa.html", "text": "Министър-председателят на Финландия Юха Сипиля ще посети днес Естония, където ще се срещне със своя колега Юри Ратас. Двамата в отбори, съставени от държавни служители, ще изиграят приятелски футболен мач, предаде Интерфакс.\r\nМачът между министър-председателите ще се изиграе на стадиона „Шнели“ в Талин. Срещата е посветена на 100 години от обявяването на независимостта на двете държави. Финландия отбелязва своето столетие този декември, а Естония през февруари 2018 г. \r\nСлед играта министър-председателите ще проведат лична среща в сградата на естонското правителство. Те ще обсъдят най-важните въпроси от двустранните отношения и бъдещето на ЕС, в това число и в контекста на председателството на Естония в Съвета на ЕС през втората половина на годината. Виктор Турмаков", "date": "2017.06.10", "title": "Интерфакс: Министър-председателите на Естония и на Финландия ще играят на футбол и ще обсъдят бъдещето на Европа"}
{"url": "http://www.focus-news.net/news/2017/06/10/2403500/reuters-ochakva-se-donald-tramp-da-razkrie-novata-politika-na-sasht-spryamo-kuba.html", "text": "Запознати източници сочат, че президентът на САЩ Доналд Тръмп ще замине за град Маями в щата Флорида в следващия петък, за да обяви новата политика на Вашингтон спрямо Куба, която ще направи по-строги правилата за пътуване и търговия до острова, либерализирани при администрацията на предшественика му Барак Обама, предаде  Reuters.\r\n„Асистентите на Тръмп са близо до приключването на задълбочен преглед на кубинската политика и се очаква да изпратят препоръките си до неговия екип за национална сигурност, а по-късно и до самия президент“, заяви източникът от администрацията на САЩ.\r\nОчаква се Тръмп да разкрие новата си политика спрямо Куба по време на реч в Маями, но е възможно да има забавяне, ако отнеме повече време, за да се вземе решението.  Виктор Турмаков", "date": "2017.06.10", "title": "Reuters: Очаква се Доналд Тръмп да разкрие новата политика на САЩ спрямо Куба"}
{"url": "http://www.focus-news.net/news/2017/06/10/2403505/predstoyashti-sabitiya-v-stranata-za-10-yuni-agentsiya-fokus.html", "text": "***\r\nОт 06.00 часа на паркинга пред Резиденция Бояна ще започне колоездаческата обиколката на Витоша, известна още като „Витоша100“. Стартът на супер маратона за скороходци е същия ден, но в 23.59 часа. Официалните награждаване за победителите в изпитанието за колоездачи е от 16.00 часа. \r\n***\r\nОт 09.00 часа в Софийския университет „Св. Климент Охридски“ ще се проведе писмен изпит по журналистика. От 14.00 часа ще се проведе изпитът по математика I. \r\n***\r\nОт 09.00 часа в парка „Заимов“ ще се проведе на спортният празник „Детска Игриада“.\r\n***\r\nОт 10.00 часа в зала 2 на „Интер Експо Център” ще се проведе първото общо събрание на съдиите за избор на членове на Висшия съдебен съвет.\r\n***\r\nОт 10.00 часа кметът на София Йорданка Фандъкова ще провери изграждането на метростанцията от третия лъч на метрото при бул. „Патриарх Евтимий“. \r\n***\r\nОт 10.00 часа в Борисовата градина Viasport.bg и спортно списание \"Спринт\" организират спортен празник.\r\n***\r\nОт 10.00 часа в аулата на Богословския факултет на СУ „Св. Климент Охридски“ ще започнат заседанията от втория ден на конференцията с международно участие „Свето-Йоанови четения“.\r\n***\r\nОт 10.00 часа в сградата на Биологическия факултет на Софийския университет „Св. Климент Охридски” ще се проведе ученическа конференция Голямото приключение „От мен зависи“.\r\n***\r\nОт 10.00 до 21.00 часа в подлез Ларгото, до античен комплекс Сердика ще се проведе 5-то издание на Летен фестивал за настолни забавления ХЕКСАКОН.\r\n***\r\nОт 10.00 часа в Sofia Event Center ще се проведе шестото издание на Форума за популярна наука Ratio.\r\n***\r\nОт 11.00 часа в аула „Максима“ в сградата на УАСГ ще се проведе ХVІ Национално събрание на ПП \" Демократи за Силна България\".\r\n***\r\nОт 15.00 часа в Националния военноисторически музей посетителите ще имат възможността да се срещнат с Марио Бaкалов - българският пилот на най-големия пътнически самолет А380, по повод Деня на бащата. \r\n***\r\nОт 17.00 часа до пилоните на Национален дворец на културата  ще се проведе митинг „За възраждане на семейните ценности”.\r\n***\r\nОт 17.00 часа пред Паметника на Съветската армия ще започне социална кампания  под надслов „Да изчистим боклука от София”.   \r\n***\r\nОт 17.00 часа пред сградата на Администрацията на Президента ще се проведе митинг в подкрепа на предучилищното възпитание и подготовката на децата в неравностойно поведение.\r\n***\r\nОт 17.30 часа в Южен парк – ІІІ част, на голямата поляна откъм бул. „Гоце Делчев” ще се проведе 17-то издание на Рок & Блус фестивала „Цвете за Гошо”, организиран от Столична община и Фондация „София блус”.\r\n***\r\nОт 18.00 часа в Литературен клуб Перото, Национален дворец на културата, ще се проведе Арабски преводачески слам.\r\n***\r\nОт 18.00 часа от Паметника на Съветската армия в Княжеската градина ще тръгне десетото ежегодно шествие „София Прайд 2017”.\r\n***\r\nОт 10.30 часа в к.к. „Албена” официално ще бъде открита първата виртуална приемна на Комисията за защита на потребителите (КЗП) във връзка със сезона Лято`2017г.\r\n***\r\nОт 10.00 часа ще бъде открит VII Национален фолклорен фестивал „Насред мегдана в Арбанаси”.\r\n***\r\nОт 12.00 часа на пл. „Георги Измирлиев“ ще бъде даден стартът на събитие, част от национална инициатива за превенция на бъбречни заболявания.\r\n***\r\nИзтъкнати експерти по национална сигурност ще дискутират с народни представители, евродепутати от левицата и членове на ИБ на БСП съвременните заплахи на двудневен семинар в Боровец.\r\n***\r\nОт 11.00 часа в зала „Георги Баев“ на Културен Център „Морско казино“ в град Бургас ще се състои 12-тото поредно издание на Деня на репродуктивното здраве, организиран от сдружение „Зачатие“ в различни градове в страната и е в полза на хората с репродуктивни проблеми. \r\n***\r\nОт 11.00 часа в ритуалната зала на Гробищния парк ще се състои поклонението пред тленните останки на доайена на „Дружество на художниците – Бургас“ Димитър Тончев.\r\n***\r\nОт 13.00 часа в Експо център \"Флора Бургас\" ще се проведе IT  конференцията \"Киберсигурност у дома, във фирмата, в банката, магазина и на почивка - 2017\".\r\n***\r\nОт 18.30 часа на открита сцена „Охлюва“ ще се съберат ентусиасти от клубовете по народни танци.\r\n***\r\nОт 18.00 часа от площад „Тройката“ ще тръгне парад в подкрепа на традиционното семейство.\r\n***\r\nОт 10.00 часа в Аулата на Икономически университет - Варна ще бъде  открит XI Национален  конкурс за млади изпълнители на популярна песен „Морско конче”, Варна’2017 г.  \r\n***\r\nОт 10.00 часа с вход свободен и разнообразни атракции Военноморският музей и Парк-музеят на бойната дружба ще отбележат Деня на бащата.\r\n***\r\nОт 10.00 часа в Морската градина ще се проведе фестивал на игрите Челик.\r\n***\r\nОт 11.00 часа на пл. „Николай Гяуров“ ще се проведе Втори Кулинарен фест, който ще премине под формата на тематичен конкурс под надслов „Най-добър готвач на курорта“.\r\n***\r\nОт 14.00 часа  в изложбени зали „Рафаел Михайлов” ще се проведе ателие-лекция с Боян Бояджиев, на която той ще запознае начинаещите китаристи с първите часове с китарата и китарните акорди. От 15.30 часа музикантите от банда Дел Падре ще запознаят публиката с основните стилове и техники във фламенкото.\r\n***\r\nОт 08.00 часа от кв. „Асенов“ ще тръгне Поход до Ксилифор, заключителен етап от кампанията „Движи се и победи”, Спортно-туристически празник в парк Ксилифор. \r\n***\r\nОт 10.00 часа в ХГ „Борис Денев” ще започнат  Майсторски класове по китара на Тал Хурвиц. \r\n***\r\nОт 11.00 часа в Читалище „Искра” Театър ВЕСЕЛ представя: „Рибарят и златната рибка“ – детски куклен спектакъл, представен от ДКТ – Габрово. \r\n***\r\nОт 19.00 часа в Лапидариума на ИМ ще се проведе Уъркшоп по китара с Боян Бояджиев, Уъркшоп по китарас „Дел Падре”. \r\n***\r\nОт 20.00 часа на Сцена „Арт лято”, парк „Боруна” ще се проведе Концерт на Дейв Гудман. \r\n***\r\nОт 21.00 часа в Лапидариума на ИМ ще гостува Даян Шаер - представяне на книгата „На моята майка Сирия“. Концерт на Цветан Недялков и Веселин Койчев. \r\n***\r\nОт 16.00 часа кметът на Община Видин Огнян Ценков ще открие шестото издание на международния фолклорен фестивал \"Дунав и Тимок ни свързват\", който се провежда в село Капитановци.\r\n***\r\nОт 10.00 часа на площад „Христо Ботев” ще се проведе  детски празник „Усмивка“.\r\n***\r\nОт 17.00 часа пред сградата на Драматично-куклен театър – Враца ще се проведе фестът „ROCKALUTION 2017“. \r\n***\r\nОт 11.00 часа в х-л \"Мак\" ще се проведе ще се проведе традиционната Национална конференция на българската адвокатура.\r\n***\r\nОт 10.00 часа в НЧ „Напредък-Крушето 1906“ ще се проведе празник на баницата.\r\n***\r\nОт 10.00 часа в Градски парк „Свети Георги“ ще се проведе Фестивал на балканската култура и кулинарно изкуство „Добрич Мези“.\r\n***\r\nОт 13.00 часа в Заседателната зала на Община Дупница евродепутатът Андрей Ковачев ще проведе информационна среща с млади хора от община Дупница.\r\n***\r\nОт 10.00 часа в читалището на с. Бенковски, община Кирково, заместник-председателят на ПП ГЕРБ Цветан Цветанов ще се срещне с общинските ръководства и младежките структури на партията и ще връчи членски карти на 35 новоприети членове на ГЕРБ от селото. На събитието ще присъства и заместник-председателят на 44-то Народно събрание и областен лидер на партията Цвета Караянчева.\r\n***\r\nОт 08.30 часа ще започне второто заседание на делегатите на Генералната асамблея на международната организация на ски учителите „Интерски Интернешънъл“.\r\n***\r\nОт 11.00 часа площад „Свободата“ ще започне третото издание на „Бош Фенс Роудшоу 2017“.\r\n***\r\nОт 09.00 часа на Игрище №5 на Гребна база в град Пловдив ще се проведе традиционното Мърф предизвикателство – 2017 в памет на загиналите български парашутисти от силите за специални операции в Ирак и загиналите в същата операция български пехотинци.\r\n***\r\nОт 10.00 часа в спортната зала на Университета по хранителни технологии деца със специални потребности ще участват в Х-ти Национален турнир по крикет на маса в Пловдив.\r\n***\r\nОт 11.00 часа в сградата на Тракийско дружество „Войвода Руси Славов” ще се проведе Общо събрание на дружеството.\r\n***\r\nОт 17.30 часа в зала \"Съединение\" на Регионален исторически музей - Пловдив ще се проведе тържествена вечер под наслов: \"Италианското присъствие в Пловдив\".\r\n***\r\nОт 20.00 часа в Етнографския музей в Пловдив ще бъде открит 53-тият Международен фестивал на камерната музика.\r\n***\r\nОт 20.30 часа на сцената на Летния театър ще се проведе Галавечерта на първия BG Music Festival.\r\n***\r\nОт 11.00 часа в местността Янини Грамади над с. Славовица, Земеделски съюз „Александър Стамболийски“ ще проведе ежегодния възпоменателен митинг по повод 94-та годишнина на Деветоюнския преврат и убийството на Александър Стамболийски. На събитието ще присъства председателят на  Българския земеделски народен съюз „Александър Стамболийски“ и народен представител от „БСП за България“ Спас Панчев.\r\n***\r\nОт 10.00 часа в конферентната зала на хотел Белвил – Дюни ще се проведе дискусионен форум „Местно самоуправление, регионално и международно сътрудничество“, част от тържествените мероприятия по случай 20 години от учредяването на Регионална асоциация на общините „Тракия”.\r\n***\r\nОт 10.00 часа ще се проведе първи фолклорен празник на НЧ „Ахинора“. \r\n***\r\nОт 17.30 часа ще се проведе петото издание на празника на черешата.\r\n***\r\nОт 10.00 часа пл. „Сава Младенов“ ще започне 9-то Балканско първенство по планинско бягане.\r\n***\r\nОт 10.00 часа в Зрителната зала на Община Ямбол ще се проведе третото издание на Празник на песента „Ямболски гласове”, организирани Старейшини ГЕРБ.\r\n***\r\nОт 10.00 часа в античния град Кабиле ще започне VІ Панаир на туристическите анимации и забавления „Кабиле 2017“.", "date": "2017.06.10", "title": "Предстоящи събития в страната за 10 юни (Агенция „Фокус“)"}
{"url": "http://www.focus-news.net/news/2017/06/10/2403503/aktualna-patna-obstanovka.html", "text": "Ще преобладава слънчево време, с по-значителна облачност преди обяд над Източна, а в следобедните часове – над Западна България. Почти без валежи. Ще духа слаб, в Източна България – до умерен северен вятър. Ще се затопли, максималните температури ще са между 23° и 28°. Това съобщиха от пресцентъра на Агенция \"Пътна инфраструктура\". \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа\r\nОграниченията важат само за следните участъците от републиканската пътна мрежа:\r\n•\tпът I-1 с. Ребърково-Ботевград, като движението се пренасочва по път II-16 Ребърково – Своге – София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна – Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. Състояние на автомагистралите: \r\nАМ „Тракия“: област Пазарджик: от км 59+000 до км 61+000 посока София – косене в средна разделителна ивица. Движение в една лента. Срок 10.06.2017 г.; област Ямбол: ремонтни дейности на АМ Тракия от км 286+400 до км 286+700 в посока Бургас – затварят се аварийна и активна лента, като движението ще се осъществява в изпреварващата лента с ограничение на скоростта до 70 км/ч. Срок до 16.06.2017 г.; област Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 15.06.2017 г.; при км 350 посока София-Бургас в участъка при пътен възел Бъгарово – укрепване на табела. Заета е аварийната лента. Срок до 10.06.2017 г.; в участъка Карнобат-Българово от км 324+000 до км 355+000 – поставяне на бордюри в двете посоки. Движение с повишено внимание. Срок до 15.06.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД да приключи най-късно до 31.08.2017 г.;\r\nОграничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; Ограничено движение в дясна тръба на тунел „Ечемишка“ посока Варна, поради ремонтно-възстановителни работи. Движението се извършва двупосочно в ляво платно /посока София/. Срок до 16.06.2017 г.; движение в една лента от км 27+000 до км 26+000 посока София поради ремонтни дейности в изпреварващата лента. Движението се осъществява в активната лента. Срок 10.06.2017 г.  област Варна: в района на Девня от км 400+000 до км 401+000 посока Варна – ремонтни дейности на асфалтовата настилка. Движението се извършва в свободната от ремонтни дейности лента. Срок до 13.06.2017 г.\r\nАМ „Струма“: област Перник: от км 23+000 до км 24+000 посока Кулата – ограничение на скоростта 80 км/ч, поради намален габарит на пътното тяло. Срок до 30.06.2017г.; област Кюстендил: участъка от км 56+000 до км 91+000 Дупница-Благоевград – ремонтни дейности (косене на тревни площи). Стесняване на една от лентите за движение. Срок до 12.06.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъка е сигнализиран с необходимите пътни знаци. Срок до 30.06.2017 г.\r\nІІI. Въведени ограничения по основните пътни направления: \r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Ограничено движение за тежкотоварни МПС над 12 т между гр. Дунавци и с. Ружинци при км 46+800 в с. Бела САМО в посока Монтана-Видин, поради ремонтни дейности /изграждане на ригола/. \r\nОбходен маршрут: с. Ружинци-Дреновец-Тополовец-Добри дол-Арчар-гр. Дунавци. Ограничението важи само от 09:00 до 18:00 часа със срок до 18.06.2017 г.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; движение в една лента по път Монтана-Сумер от км 112+000 до км 121+000, поради полагане на хоризонтална маркировка. Срок до 12.06.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; чертите на гр. Враца от км 143+100 до км 143+400, затворено ляво платно за движение по ул „Илинден“ и затворен за движение бул. „Васил Кънчов“ от км 143+400 до км 144+200 – частични ремонтни дейности на асфалтовата настилка. Срок до 30.06.2017г.\r\nОбходен маршрут: \r\nпосока Монтана-Враца: ул.“Илинден“ - бул.“Христо Ботев“-бул. „Мито Орозов“- ул. Васил Кънчов\r\nпосока Враца- Монтана: път Обход Враца; Сумер-Враца от км 125+450 до км 143+164 – полагане на хоризонтална маркировка. Стесняване на двете ленти за движение. Срок до 16.06.2017 г.;Краводер-Враца от км 129+000 до км 143+164 – ремонт на ограничителни системи. Една от лентите е затворена за движение. Срок до 12.06.2017 г.;  област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София  от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: от км 397+150 до км 401+420 – полагане на хоризонтална маркировка. Срок до 11.06.2017 г.; от км 359+000 до км 381+000 между Благоевград и отклонение за с. Крупник – косене и храстене от ляво и дясно на пътя.Срок  до 16.06.2017 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: област Шумен: Твърдинци-Тервел от км 93+500 до км \t97+000 – ремонтни дейности на асфалтовата настилка. Движение в една лента. Срок до 10.06.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.; област Ловеч: Румянцево-Ябланица от км 150+000 до км 164+000 – движение с повишено внимание поради ремонтни работи – косене по банкети и изсичане на храсти. Срок до 16.06.2017г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Габрово: Севлиево-В.Търново от км 99+300 до км 99+400 – ремонтни дейности на асфалтовата настилка. Срок до 15.06.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; Ново село-Велико Търново в участъка от км 101+550 до км 126+000 – движението се извършва последователно в една лента в двете посоки и се регулира от служители на МВР и сигналисти, поради частични ремонтни дейности на асфалтовата настилка и банкетите. Срок до 16.06.2017 г.; област Ловеч: Сопот - Абланица от км 24+000 до км 51+000 – движение с повишено внимание поради ремонтни работи – косене по банкети и изсичане на храсти. Срок до 17.06.2017г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Куцина-В.Търново от км 90+400 до км 115+000 – ремонт на банкета. Движението на конкретните места ще се регулира от сигналисти. Срок до 30.06.2017 г.; област Кърджали: ВОБД по път 5/Е85 сп.Джебел-п.в.Кирково-граница Гърция в участъка от км 387+780 до км 388+542, между надлез Кирково-граница Гърция, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; област Стара Загора: \r\nдвижение в една лента по път Казанлък-Стара Загора, при с. Змейово, от км 219+590 до 219+660 дясно, поради извършване на ремонтни дейности /монтаж на СПО/. Срок до 10.06.2017г.;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: ВОД на Аспарухов мост - движението преминава изцяло двупосочно по ремонтираното източно платно. За регулиране на движението от бул. „Христо Ботев“ и ул. „Девня“ е предвиден светофар. За обслужване на пристанище Варна „Изток“ е предвидена лента за ляво завиване и се регулира от сектор „Пътна полиция“ при ОД на МВР Варна. Движението по посока на движение вход град Варна от АМ „Черно море“ се осъществява в най-крайната лява лента на Аспарухов мост, а тези които идват от квартал Аспарухово и Галата в дясната лента на моста. \r\nПри необходимост е предвидена дясната лента на Аспарухов мост посока град Варна да се обособи само за автобуси на градски транспорт и МПС със специален режим на движение. \r\nЗа периода на ремонтните дейности е ограничено тежкотоварното движение над 10 т преминаващо през Аспарухов мост в светлата част на денонощието сутрин от 6.30 ч. до 10.00 ч. и след обяд от 16.30 ч. до 20.00 ч.\r\nШофьорите, преминаващи транзитно през Варна, може да използват алтернативен маршрут: от ул. „Девня“ във Варна - с. Езерово - Страшимирово - Девня - Разделна - Белослав - АМ „Черно море“. Движение с повишено внимание по Аспарухов мост - ограничение на скоростта на 40 км/час. Краен срок за завършване на ремонтните работи до 15.06.2017 г.;\r\nКранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.06 2017 г.; при км 83+300 и от км 84+500 до км 85+000– ограничение на скоростта – 30 и 60 км/ч, поради свлачищни процеси Срок до 31.06 2017 г.; област Бургас: въвежда се  временна организация на движението, през летния сезон по път I-9 Варна-Бургас от км 202+307 к.к. Слънчев бряг до км 229+639 пътен възел \"Бургас-север\", за МПС над 12 тона. МПС над 12 тона се пренасочват през път I-9 км 202+307 /п кр. Тънково/ - път III-9061 -  пътно кръстовище с път III-906 при км 43+421 – Каблешково – пътен възел „Бургас-север“ на път I-9 при км 229+639 и обратно. Срок до 15.09.2017г.; Сл. бряг-Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 30.06.2017 г.; от км 168+100 до км 224+500 Обзор-Сарафово извършва се косене на тревни площи-ръчно и машинно. Срок до 16.06.2017 г.; от км 247+000 до км 262+000 в участъка Пода-Панчарска рампа – рязане на храсти и косене на тревни площи.Възпрепятства движението. Срок 30.06.2017 г.;\r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли - Разлог - Гоце Делчев - граница Гърция от км 3+000 до км 8+000 /от Симитли до с. Градево/ – косене и храстене от ляво и дясно на пътя. Срок до 16.06.2017 г.; път II-84 Звъничево-Ветрен дол-Велинград-Юндола-Якоруда-о.п.Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 30.06.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.06.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-53 Зорница-Средец от км 184+000 до км 210+000 – частични ремонтни дейности на асфалтовата настилка. Движение в една лента. Срок до 20.06.2017 г.; път II-79 от км 38+000 до км 77+000 Желязковo-Константиново се извършва косене на тревни площи. Срок 15.06.2017 г.; път II-79 Желязково-Константиново от км 38+000 до км 84+000 – частичен ремонт на пътната настилка. Движение с повишено внимание. Срок до 30.06.2017 г.; път II-99 от км 49 до км 58 – ръчно косене на тревни площи. Срок до 13.06.2017 г.; път II-99 Созопол-Царево от км 20 до км 49 – рязане на храсти и косене на трева. Срок до 30.06.2017 г.; път II-99 от км 63 до км 70  –  частични машинни ремонти на пътното платно. Срок до 12.06.2017 г.; път III-539 Айтос-Средец от км 24+000 до км 34+000 – движение с повишено внимание, поради ремонтни дейности на асфалтовата настилка. Срок до 12.06.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-904 Долни Чифлик-Гроздьово-Бозвелийско от км 30+000 до км 35+000 – почистване на облицовани канавки. Срок до 31.06.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500  затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 30.06.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-13 Липен-Борован от км 10+600 до км 43+000 – полагане на хоризонтална маркировка. Стесняване на двете ленти за движение. Срок до 16.06.2017 г.; път II-15 Липница-Оряхово от км 49+000 до км 77+000 – частични ремонти на асфалтовата настилка. Движение в една лента. Срок 12.05.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1002 гр. Враца (бул. „Христо Ботев“) от км 0+800 до км 1+200 – ремонтни дейности по водопровод и канализация. Ограничено движение за всички МПС в участъка. Участъкът е сигнализиран с пътни знаци. Обходен маршрут: съседни улици и булеварди. Срок до 22.06.2017 г.;\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 30.06.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2017 г.; път ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 30.06.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-4404 Дебел дял-Музга oт км 15+000 до км 18+000 – движение в една лента, поради ремонтни дейности по асфалтовата настилка. Срок до 16.06.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.06.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.06.2017 г.; път III-5006 Дебел дял- Музга oт км 6+000 до км 21+000 – ремонтни дейности по асфалтовата настилка. Срок до 16.06.2017г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път ІІІ-637 Трекляно-Драговищица от км 43+000 до км 70+000 – почистване на окопи, профилиране и подравняване на банкети. Стесняване на една от лентите за движение. Срок до 16.06.2017 г.;път III-6001 Гърляно-Бобешино от км 0+000 до км 13+000 в участъка движение с повишено внимание, поради извършване на ремонтни дейности: профилиране на банкети, оформяне на земни окопи и др. Стесняване на една от лентите за движение. Сигнализирано с пътни знаци. Срок до 17:30 часа на 10.06.2017 г.; път ІІІ-6202 Слокощица-Богослов от км 3+000 до км 8+000 – движение с повишено внимание, поради извършване на частични ремонтни дейности. Стесняване на една от лентите за движение. Срок до 10.06.2017 г.; път III-6372 от км 24+650 до км 33+170 в участъка Косово- Трекляно движение с повишено внимание – профилиране на банкети, направа на скален насип и машинно полагане на плътна асфалтова смес. Стесняване на една от лентите за движение. Сигнализирано с пътни знаци. Срок до 16.06.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът III-865 Ардино-Кърджали от км 33+000 до км 62+000– частични ремонтни дейности. Движение в една лента на участъци. Срок до 12.06.2017 г.; \r\nОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 30.06.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г. \r\nРемонтни дейности: \r\nПът III-103 Роман-Брестница от км 36+065 до км 58+919 – частични ремонтни дейности по пътната. Срок до 13.06.2017г.; път III-358 Гложене-Ябланица от км 65+000 до км 76+000 – частични ремонтни дейности по пътната настилка. Срок до 13.06.2017г.; път ІІІ-402 Български Извор-Борима от км 0+000 до км 15+000 – частични ремонтни дейности по пътната настилка. Срок до 16.06.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-101 от км 52+320 до км 53+170 в чертите на село Громшин се въвежда ВОБД на обект: “Реконструкция на вътрешна водопроводна мрежа село Громшин, община Бойчиновци“, като се ограничава движението на всички МПС.\r\nОбходен маршрут: Посока Лехчево-Граница Област Враца – от начало село Громшин по ул. „Ставри Крумов“ – ул. „Цанко Церковски“ , ул. Бенковски , ул. „М-р Костадинов“  до улица „ Христо Ботев“ – Център Громшин. Срок до 15.06.2017 г.; път ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 30.06.2017 г.\r\nРемонтни дейности: \r\nПът ІІІ-8104 Замфирово-Пърличево от км 7+000 до км 7+700 – пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 30.07.2017 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът ІІІ-3704 Пазарджик-Бошуля от км 7+200 до км 10+000 – частичен ремонт на асфалтовата настилка. Движение в една лента. Срок до 10.06.2017 г.; път ІІІ-8004 Мало Конаре-Огняново – частичен ремонт на асфалтовата настилка. Движение в една лента. Срок до 10.06.2017 г.;\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: \r\nПът ІІІ-6033 Ковачевци-Лобош от км 0+000 до км 6+000 – частичен ремонт на асфалтова настилка. Движението се осъществява в свободната лента. Срок до 12.06.2017 г.; \r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът IIІ-2102 Черешово-Юпер-Божурово-Бисерци- ІІ-49 от км 15+500 до км 31+155 – частичен ремонт на асфалтова настилка. Срок до 13.06.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности:\r\nПът ІІ-52 Пиргово-Мечка-Свищов при км 10+850 – ремонт на водосток. Движение в една лента. Срок до 16.06.2017 г.; път ІІ-54 Ценово-Пиперково от км 9+000 до км 10+000 – почистване на канавки оформяне на пътни банкети. Срок до 12.06.2017 г.; път ІІ-54 Ценово-Пиперково от км 9+000 до км 10+000 – почистване на канавки оформяне на пътни банкети. Срок до 12.06.2017 г.;\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-2307 Руйно-Правда-Главиница от км 12+500 до км 28+848 – частичен ремонт на асфалтова настилка. Срок до 15.06.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: \r\nПът II-53 Стара река-Сливен от км 72+000 до км 118+000 – ремонт на ОС /мантинела/. Движение с повишено внимание. Срок до 12.06.17 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІІ-197 Тешел-Девин от км 78+100 до км 78+300, поради пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.;път ІІІ-8608 Рудозем-Пловдивци, от км 0+000 до км 11+560 – движение в една лента, поради ремонт на асфалтовата настилка. Срок до 10.06.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г. \r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът II-18 Софийски околовръстен път при 25-ти километър – движението на МПС се извършва двупосочно в едното платно, поради ремонт на пътен възел Околовръстен път-Челопешко. Поетапно ще бъде затворено първо платното в посока АМ „Тракия“, а на следващ етап и платното в посока Нови Искър. Необходимо е шофьорите да спазват стриктно поставената пътна сигнализация, ограничението на скоростта до 40 км/ч. и указанията на контролните органи. Срок до 17.06.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-55 Радецки-Мъдрец от км 117+900 до км 130+000 – движение в една лента, поради извършване на ремонтни дейности на асфалтова настилка. Срок до 12.06.2017 г.; път II-66 Богомилово-Ракитница от км 72+700 до км 76+000 – ремонтни дейности. Движението на МПС се осъществява при стесняване на едната лента за движение. Срок до 11.06.2017 г.; път ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017 г.; път III-5008 Борилово-Пряпорец от км 0+000 до км 10+578 – частичен ремонт на асфалтова настилка. Срок до 11.06.2017г.; \r\nОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: \r\nПът ІІІ-2073 Векилски-Пет могили от км 0+000 до км 12+753 – частични ремонтни дейности на асфалтовата настилка. Движение в една лента на участъци. Срок 10.06.2017 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 30.06.2017 г.; път ІІІ-7902 Елхово-Маломирово от км 0+000 до км 2+300 – движение в една лента, поради частични ремонтни дейности по настилката. Срок до 14.06.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.06.10", "title": "Актуална пътна обстановка"}
{"url": "http://www.focus-news.net/news/2017/06/10/2403507/nimh-shte-preobladava-slanchevo-vreme-maksimalnite-temperaturi-shte-sa-mezhdu-23-i-28.html", "text": "Атмосферното налягане е и ще се задържи малко по-високо от средното за месеца (946 hPa). Днес ще преобладава слънчево време, с по-значителна облачност преди обяд над Източна, а в следобедните часове – над Западна България. Почти без валежи. Ще духа слаб, в Източна България – до умерен северен вятър. Ще се затопли, максималните температури ще са между 23° и 28°, в София около 24°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Христо Христов. \r\nНад Черноморието в сутрешните часове облачността ще е значителна. Около и след обяд ще е предимно слънчево. Ще духа умерен, временно и силен северен вятър. Максималната температура на въздуха ще е между 21° и 25°. Температурата на морската вода е между 20° и 23°, вълнението на морето ще е 2-3 бала.\r\nНад планините ще преобладава слънчево време. След обяд над масивите на Западна България ще се развива купеста облачност, но само на отделни места е възможно да превали. Ще духа слаб до умерен север-северозападен вятър. Ще е по-топло, с максимална температура на височина 1200 метра – около 19°, на 2000 метра – около 12°.", "date": "2017.06.10", "title": "НИМХ: Ще преобладава слънчево време, максималните температури ще са между 23° и 28°"}
{"url": "http://www.focus-news.net/news/2017/06/10/2403502/reuters-britanskata-politsiya-e-arestuvala-27-godishen-mazh-v-ramkite-na-razsledvaneto-okolo-napadenieto-na-londonskiya-most.html", "text": "Британската полиция, разследваща нападението от края на миналата седмица на Лондонския мост, съобщи, че е арестувала 27 годишен мъж в източното лондонско предградие Илфорд, предаде  Reuters.\r\nВ официално свое заявление полицията съобщава, че мъжът е задържан в полицейска станция в Бълкшир по обвинения според закона за тероризма.  Виктор Турмаков", "date": "2017.06.10", "title": "Reuters: Британската полиция е арестувала 27-годишен мъж в рамките на разследването около нападението на Лондонския мост"}
{"url": "http://www.focus-news.net/news/2017/06/10/2403510/kardzhali-predsedatelyat-na-pg-na-gerb-tsvetan-tsvetanov-shte-vrachi-chlenski-karti-na-35-novi-chlenove-na-gerb-ot-s-benkovski.html", "text": "Председателят на ПГ на ГЕРБ и заместник-председател на партията Цветан Цветанов ще посети област Кърджали. Това съобщиха от пресцентъра на ПП ГЕРБ. В читалището на с. Бенковски, община Кирково, в 10.00 часа той ще се срещне с общинските ръководства и младежките структури на партията и ще връчи членски карти на 35 новоприети членове на ГЕРБ от селото. Ще го придружава заместник-председателят на 44-то Народно събрание и областен лидер на партията Цвета Караянчева.", "date": "2017.06.10", "title": "Кърджали: Председателят на ПГ на ГЕРБ Цветан Цветанов ще връчи членски карти на 35 нови членове на ГЕРБ от с. Бенковски"}
{"url": "http://www.focus-news.net/news/2017/06/10/2403514/denyat-10-yuni-v-balgarskata-istoriya.html", "text": "2016 г. \r\nПрезидентът на Република България Росен Плевнелиев връчва Орден „Св. св. Кирил и Методий” I степен на проф. Камен Велев, „за големите му заслуги в областта на образованието и науката“.2006 г. \r\nВлиза в сила новият Закон за защита на потребителите (ЗЗП). Нормативният акт има за цел да повиши нивото на потребителската защита в България и да отговори на изискването за хармонизиране на законодателството на страната с това на ЕС.\r\nЗЗП разширява кръга на защита на вече въведените със закона от 1999г. основни права на потребителите и добавя три нови - право на обезщетение за вреди, причинени от дефект на стоки; право на образоване по въпроси, отнасящи се до защитата на потребителите и право на представителство пред държавните органи, вземащи решения по въпроси, които ги засягат.\r\nЗа първи път правна уредба получават неразрешената сравнителна реклама, договорите за придобиване право на ползване върху недвижим имот за определен срок и изискванията към указанията за употреба на стоките, които се предлагат на потребителите.\r\nПо-детайлно е разписана правната регламентация на гаранциите и рекламациите. Срокът, в който потребителите могат да предявят рекламация за закупена стока, става 2 години, но с отчитане спецификата на продукта. Рекламация на услуга може да се предяви до 14 дни от откриване на несъответствието на услугата с договореното.\r\nПри договорите, сключвани извън търговския обект, е въведено изискването на потребителя да бъде предоставяна по-детайлна и пълна информация за стоките и услугите, както и правото му да се откаже от договора.1990 г. \r\nНа 10 и 17 юни са проведени първите свободни и демократични избори за VII ВНС. Спечелени са от БСП, която получава 52,75 % от гласовете (211 депутатски места), СДС – 36 % (144 депутатски места), ДПС - 5,75 % (23 депутатски места), БЗНС – 4 % (16 депутатски места), Отечественият съюз - 0,5 % (2 депутатски места), 2-ма независими, 1 от Отечествената партия, 1 от СДП (немарксисти).1971 г. \r\nГлавната дирекция на българското радио и телевизия е преобразувана в Комитет за телевизия и радио при Министерски съвет.\r\nКъм Министерството на културата е създадена Главна дирекция \"Българска телевизия и радио\" през 1964 г. През 1971 г. радиото и телевизията в България са обособени в Комитет за телевизия и радио, който е част от структурата на изпълнителната власт. От 1977 г. Българската телевизия и Българското радио придобиват статут на самостоятелни юридически лица към Комитета за наука, изкуство и култура. През 1986 г. двете медии отново са обединени в Комитет за телевизия и радио към Министерския съвет. На 6 март 1990 г. Деветото обикновено Народно събрание приема решение за временния статут на Българската телевизия и Българското радио, съгласно което двете организации се обособяват като самостоятелни институции. От 1992 г. наименованието на медията е Българска Национална Телевизия. На 10 септември 1996 г. в бр.77 на \"Държавен вестник\" е обнародван Закон за радиото и телевизията, регламентиращ нейния правен статут.1966 г. \r\nУчреден е Съюзът на юристите в България (СЮБ). Съюзът е основан като доброволна, независима обществена и творческа организация, обединяваща лица с висше юридическо образование. Той е правоприемник на Кооперативно дружество \"Дом на българските правници\", основано през 1925 г.\r\nСъюзът на юристите в България е най- голямата юридическа неправителствена организация с над 2550 членове- юристи от всички правни професии, организирани в 40 дружества, в цялата страна.\r\nВ своята дейност Съюзът се ръководи от демократичните принципи за гарантиране и защита на правата и свободите на гражданите, според Конституцията и международните споразумения за изграждане на страната ни като демократична и правова държава.\r\nСЮБ защитава правата и интересите на юристите, съдейства за повишаване на квалификацията им . Работи за издигане на правната култура на населението. За постигане на своите задачи СЮБ изучава ефективността на действащото законодателство и осъществява съвместна дейност с други организации на юристи, със специализирани държавни органи, научни институти и обществени организации и участва в международни прояви, свързани с дейността му.\r\nСъюзът на българските юристи членува в редица международни организации. Основната му международна дейност е свързана с две от тях – Международната асоциация на юристите демократи (МАЮД) и Европейската асоциация на юристите за демокрация и човешки права.\r\nВ МАЮД членството на Съюза на юристите в България датира от учредяването му през 1966 г. Оттогава СЮБ участва активно в дейността на асоциацията и негови представители са членове на Международното бюро.\r\nПрез 1993 г. СЮБ става един от учредителите на Европейската асоциация на юристите за демокрация и права на човека заедно с Франция, Германия, Великобритания, Италия и Швейцария. Членове на ИБ на СЮБ са и членове на Административния съвет на асоциацията.1964 г. \r\nВ Шумен е създаден Висш педагогически институт като филиал на Софийския университет \"Климент Охридски\". През 1971 г. той става самостоятелно висше училище с три основни факултета - филологически, природо-математически и педагогически. Днес Шуменският университет “Епископ Константин Преславски” включва в структурата си пет учебни звена (четири факултета и Педагогически колеж), в които са обхванати основните области на класическата университетска наука в хуманитарното, природоматематическото и педагогическото направление. В съответствие с държавните нормативни документи обучението на студентите се осъществява по учебни планове и програми за образователно- квалификационните степени специалист, бакалавър и магистър.1962 г. \r\nНародна република България установява дипломатически отношения с Цейлон (Шри Ланка).1956 г. \r\nОт 10 до 27 юни Московският художествен академичен театър (МХАТ) гастролира в София и Пловдив.1945 г. \r\nНаправен е неуспешен опит на главния секретар на БРСДП Коста Лулчев да проведе конгрес на партията и да отстрани левите сили от ръководството й.\r\nКоста Андреев Лулчев е политически и обществен деец. Роден е на 9 март 1882 г. в Оряхово. Още като юноша влиза в редовете на БРСДП, след нейното разцепление през 1903 г. преминава към широките социалисти. Един от ръководните й дейци, Лучев е избран през 1924 г. за член, а по-късно и за секретар на ЦК на БРСДП (о). От 1913 г. до 1931 г. всяка година е избиран за народен представител. След 9 септември 1944 г. като главен секретар на БРСДП е нейн представител в Националния комитет на Отечествения фронт. Представител на дясното крило в партията, през юни 1945 г. Лучев оглавява отцепилата се опозиционна БРСДП (о). Избран е за народен представител в VI ВНС. Прекратява политическата си дейност след разтурянето на опозиционните политически партии през 1947 г.1929 г. \r\nАрхиерейско събрание на митрополитите и епископите на Българската екзархия обсъжда възможностите за вдигане на схизмата от Екзархията.\r\nБългарската екзархия е върховна национална организация (до 1953 г.) на Българската православна църква. Тя е учредена със султански ферман на 27 февруари 1870 г. Българската екзархия е извоювана в резултат на църковно-национална борба на българския народ. През 1871 г. в Цариград Църковно- народния събор изработва екзархийски устав. На 16 февруари 1872 г. за екзарх е избран Антим I, видински митрополит. На 16 февруари 1872 г. Българската църква е обявена от Вселенската патриаршия за схизматична. Българската църква съдейства за обединението на българските земи. Воюва за културно единство и независимост на българския народ, противопоставя се на западно религиозно –политическа пропаганда. При обявяване на Руско-турската освободителна война Антим I е свален от османските власти заради симпатии към Русия и за екзарх е избран ловешкият митрополит Йосиф I. От 1915 г. Българската екзархия се управлява от Синод. През 1945 г. за екзарх е избран софийският митрополит Стефан I (до 1948 г.). От 10 май 1953 г. Българската екзархия преминава в патриаршия, за патриарх е избран пловдивският митрополит Кирил. От 1971 г. патриарх е Максим.1926 г. \r\nСъветът на ОН взема решение за отпускане на бежански заем на България.\r\nБългарският държавен външен заем, получен от правителството на А. Ляпчев на 21 декември 1926 г., е предоставен за настаняването и подпомагането на хилядите бежанци, дошли в България от отнетите и след Междусъюзническата война 1913 г. и Първата световна война 1914–1918 г. територии. Заемът е отпуснат от английски и американски банки и е в размер на 2 400 000 английски лири стерлинги и 4 500 000 щатски долара. Той е гарантиран от Обществото на народите, а изразходването му се контролира от комисаря на ОН французина Рене Шарон. Заемът трябва да бъде изплатен за 40 години при 7 % лихва. За да гарантира погасяването му, българското правителство е принудено да заложи част от приходите в държавния бюджет: акциза върху спирта, солта, содата, лимонадата и др. Срещу заема правителството на А. Ляпчев се задължава да предостави 132 000 ха земя за настаняването на бежанците.1919 г. \r\nОт 10 до 17 юни се състои първа сесия на Върховния съвет на труда към Министерския съвет. Препоръчва се въвеждане на 8-часов работен ден, направено с царски указ на 24 същият месец.1893 г. \r\nСъс заповед по военното ведомство е обявен Правилник за издаването и редактирането на списание „Войнишка сбирка\".\r\nСписание „Войнишка сбирка\" е първото военно литературно списание у нас. Основната му задача е да подпомага възпитанието на войниците в любов към отечеството и вярност към царя. Неоспоримо достойнство на списанието са поместените в него материали, които пресъздават героизма на българския народ по време на Сръбско-българската война. От август 1912 г. до декември 1913 г. поради избухването на Балканските войни списанието спира да излиза.1882 г. \r\nС княжески указ е създадено Министерство на обществените сгради, земеделието и търговията. За неговото създаване се говори още на Учредителното събрание 1879 г., то не фигурира в чл. 161. от Търновската конституция. Учредяването му става през режима на пълномощията със съгласието на държавния глава. Състои се от 3 отдела: строителен, железопътен и земеделски. Занимава се със строеж, поправка и поддръжка на всички видове пътища, мостове, крайбрежия, пристанища и др., пресушаване на блатисти местности, напояване и всички останали напоителни работи, строеж и поддръжка на сгради и др. През 1884 г. отделът земеделие и търговия преминава към Министерството на финансите. Закрито на 15 януари 1885 г., без да успее да разгърне някаква по-особена дейност. Все пак неговото дело са законопроектът за публичните търгове, законът за черкезките и татарските земи, законът за заменяне на натуралния десятък с поземлен паричен данък и др.1871 г. \r\nХристо Ботев издава в Браила първия брой на в. \"Дума на българските емигранти\". Мотото на вестника е \"Истината е свята. Свободата е мила.\" Христо Ботев успява да отпечата само пет броя от вестника.1868 г. \r\nВисоката порта предлага на Патриаршията проект от 6 точки за уреждане на българския църковен въпрос.\r\nПо нареждане на Високата порта Патриаршията свиква събор (1858 г. – 16 февруари 1860 г.), за да внесе известни промени в своето управление. На него присъстват само трима представители на българските епархии. Съборът отхвърля дори и умереното искане на “старите” за назначаване в епархиите на владици, които да знаят езика на местното население. В знак на протест българските представители отказват да подпишат протоколите на събора. Църковно-националната борба се изостря все повече. В много селища населението не приема новоназначените гръцки владици. Упорството на Цариградската патриаршия убеждава българските водачи, че народът сам трябва да отхвърли открито нейната власт. На 3 април 1860 г. (Великден) Иларион Макариополски изпълнява народната воля и не споменава на тържествената служба името на гръцки патриарх. Великденската акция повдига духа на българския народ. От всички краища на България пристигат прошения, с които народът се отказва от Патриаршията и признава за свой духовен глава Иларион Макариополски. Скоро след това той е заточен отново заедно с присъединилите се към борбата Авксентий Велешки и Паисий Пловдивски. Във всички български земи се провеждат митинги, гонят се владиците, населението не плаща църковните данъци.\r\nКритското въстание (1866-1869 г.), нарастването на революционния подем в България и преминаването на четите на П. Хитов и Филип Тотьо (1867 г.), на Хаджи Димитър и Стефан Караджа (1868 г.) в България принуждават Високата порта да разреши църковно-националния въпрос в полза на българския народ. На 28 февруари 1870 г. е издаден ферман за учредяването на Българска екзархия.1842 г. \r\nВ дните от 1 до 10 юни в Букурещ се провежда съдебният процес срещу организаторите на Втория браилски бунт.\r\nБраилските бунтове са революционни акции на българската емиграция в Румъния за освобождение от османско иго с ръководен център Браила. Състоят се между 1841 г. и 1843 г. Първият от тях е организиран през 1841 г. Начело на него застават сръбският капитан Владислав Татич и българинът В. Хадживълков. Участниците в него се опитват да използват влошеното външно- и вътрешнополитическо положение на Османската империя след неуспешната за Високата порта Турско-египетска война 1839 г., за да вдигнат въстание в България. За целта е замислено прехвърлянето на една чета от Влашко и Молдова на българския бряг. В организирането й взимат участие редица български търговци и занаятчии. Към тях се присъединяват и известен брой гърци. За кратко време са събрани много доброволци, закупено е необходимото оръжие. В началото на юли 1841 г. бунтът е обявен в Браила. Прехвърлянето на четата в България обаче среща въоръжен отпор от страна на румънските власти, които се страхуват от усложнение на техните отношения с Османската империя. В резултат на сблъсък между румънските граничари и българските четници около 80 души от българите са убити, а останалата част са заловени и изпратени на каторжна работа в Румъния. Само малък брой от четниците успяват да се спасят и укрият.\r\nПротиводействието от страна на румънските власти не попречва на замисъла на българските емигранти. След неуспеха на първата им акция, през август същата година те започват подготовката на нова. По това време в Браила пристига Г. С. Раковски, който се свързва с капитан Хаджи Ставри - пратеник на тесало-епирското революционно дружество, и установява контакт с главния организатор на новия бунт Г. Димитров Казак. Планът на акцията предвижда събирането на многохиляден отряд от Южна Бесарабия и вътрешността на Влашко и Молдова, който след това да мине през Браила и да увлече намиращите се там български и гръцки доброволци. Според предвидения план след като бъде разбит местния румънски гарнизон, отрядът е трябвало да се прехвърли през Дунав на българския бряг и да вдигне въстание. Румънските власти узнават за готвения план и вземат своевременни контрамерки. При опита им да арестуват през февруари 1842 г. Георги С. Раковски, който изпъква като най-главната фигура в тази акция, се стига до ново сражение със заговорниците. За да спаси заловените бунтовници, Г. С. Раковски се предава на румънските власти и е осъден на смърт. Тъй като притежава гръцки паспорт (под името Георги Македон), той е предаден на гръцките консулски власти.\r\nИ след този неуспех действията на българската революционна емиграция за организиране на чета, която да вдигне въстание в България, не престават. През 1843 г. начело на новата акция в Браила застава А. Дешев. По същото време в други градове на Румъния дейност развиват П. Иванович, капитан Ст. Радович, Н. Филиповски (капитан дядо Никола) и др. Четниците отново трябва да се съсредоточат в Браила и да преминат р. Дунав на българския бряг. Но и този път румънските власти узнават и взимат мерки за осуетяването на бунта. През септември същата година организаторите на акцията са заловени и изпратени на каторжна работа в Румъния.\r\nМакар и безуспешни, Браилските бунтове имат важно значение в националнореволюционната борба на българския народ против османското робство. Те представляват сериозен опит за сътрудничество между балканските народи в тяхната съвместна борба против Османската империя.1809 г. \r\nНаполеон Бонапарт е отлъчен от църквата от папа Пий VII, след като френската армия окупира Италия и обявява папската област за френска територия. В отговор Наполеон арестува папата, който остава пленник до 1814 г.1041 г. \r\nВъв въстаническия лагер на българите близо до Битоля пристига Алусиан, вторият син на българския цар Иван Владислав. Съвременните историци продължават да спорят дали неговото пристигане при въстаниците е негова собствена инициатива или е ход на ромейската дипломация. Царският произход му осигурява почетно място във въстаническия лагер.\r\nАлусиан е управител на Ерзерум. След като е заподозрян от византийците, избягва и отива при Петър Делян (син на цар Гавраил-Радомир), който вдигна въстание (1041 г.) в Западна България за отхвърляне на византийско иго. Делян го приема добре и го изпраща с войска против Солун. След неуспеха, който претърпява там, Алусиан ослепява Делян и се предава на византийците. Въстанието е потушено.На тази дата са родени:1929 г. \r\nРоден е Коста Димитров Цонев – български актьор. През 1952 г. завършва ВИТИЗ (НАТФИЗ) в класа на проф. Ст. Сърчаджиев. Завършил е ВИТИЗ \"Кр. Сарафов\" (сега НАТФИЗ).\r\nОт 1952 г. започва кариерата му на актьор в театъра, киното, естрадата, радиото и телевизията.\r\nПо-важни роли в театъра: Дон Жуан (\"Каменният гост\" от Пушкин); Найден Баров (\"Вяра\" от Т. Генов); Меки Ножа (\"Опера за три гроша\" от Б. Брехт); Ричард (\"Ричард ІІІ и Жак в \"Както ви хареса\" от Шекспир); Чорбаджи Петко (\"Първите\" от П.Ю.Тодоров; Героят (\"Картотека\" от Т. Ружевич); Рене Галимар (\"Мадам Бътерфлай от А.Д.Уднг).\r\nУчаства във филмите: \"Сватбите на Йоан-Асен\", \"Спасението\", \"Дом за нашите деца\", \"Земя за прицел\" и др.\r\nРоли в телевизионни постановки: \"Дон Кихот или Човекът от Ламанча\", \"Историята на един кон\", \"Делото Опенхаймер\" и др.\r\nИма три награди за най-добри роли в киното и три за най-добри роли в театъра.\r\nПрез 2001 г. започва политическата му кариера, когато се включва в листата на НДСВ за парламентарните избори и е избран за депутат в XXXIX НС. През 2005 - отново избран за народен представител (от Сливен) от листата на НДСВ.1922 г. \r\nРоден е Кирил Дженев – хореограф. През 1950 г. той завършва Икономическия факултет на Софийския университет “Св. Климент Охридски”.\r\nРаботи като балетмайстор в Държавния ансамбъл за народни песни и танци в София в периода (1951 г.-1969 г.). От 1969 г. до 1974 г. е консултант и постановчик в ансамбъл \"Пирин\". В годините между 1970 г.-1956 г. работи като хореограф в главна дирекция \"Българска музика\". От 1974 г. е главен художествен ръководител на Държавен фолклорен ансамбъл \"Тракия\" в Пловдив. От 1974 г. е преподавател по теория на българска хореография и български народни танци във ВМПИ в Пловдив. От 1976 г. е заместник-ректор на Института. Сред по-известните му хореографски постановки са: \"Добруджанска танцова сюита\", \"Тракийска сюита\", музикално-танцовата поема \"Пирине мой\", танците \"Куди\", \"Овчар и Юда девойка\", \"Пловдивски кокони\", импресията \"Тъжачка\" и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.06.10", "title": "Денят 10 юни в българската история"}
{"url": "http://www.focus-news.net/news/2017/06/10/2403516/pazardzhik-konstantiyskiyat-episkop-yakov-shte-osveti-nov-paraklis-sv-yoan-rilski-chudotvorets-v-hrama-sv-vmchk-georgi-na-11-yuni.html", "text": "На 11 юни, в Неделята на Всички светии,  Негово преосвещенство Константийският епископ  Яков ще освети нов параклис \"Св Йоан Рилски Чудотворец\"  в пазарджишкия храм \"Св. Вмчк Георги\" и ще оглави Архиерейска света Литургия, предаде репортер на Агенция „Фокус“.  Начало на светата Литургия: 9.00 часа. \r\nНикола ПЕТКОВ", "date": "2017.06.10", "title": "Пазарджик: Константийският епископ  Яков ще освети нов параклис \"Св Йоан Рилски Чудотворец\"  в храма \"Св. Вмчк Георги\" на 11 юни"}
{"url": "http://www.focus-news.net/news/2017/06/10/2403515/sofiya-zabravyana-se-vlizaneto-na-avtomobili-v-uchastak-ot-bul-gen-stoletov-do-5-yuli.html", "text": "Забравяна се влизането на автомобили в участък от бул. „Ген. Столетов“ от днес, съобщиха от пресцентъра на Столична община. \r\nОт 00.00 часа на днес до 24.00 часа на 5 юли се забранява влизането на пътни превозни средства по част от северната половина на пътното платно по бул. „Ген. Н. Столетов“ между ул. „Ив. Тургенев“ и ул. „Подполковник Калитин“ като ще бъдат осигурени 4 метра за движение на автомобили. \r\nОт 00.00 часа днес до 24.00 часа на 5 юли се забранява влизането на пътни превозни средства по северната половина от пътното платно на бул. „Ген. Н. Столетов“ между ул. „Подполковник Калитин“ и ул. „Охрид“. Движението ще се извършва двупосочно в южното пътно платно на булеварда в същия участък. \r\nОт 4.30 часа днес до 24.00 часа на 5 юли се въвеждат промени в организацията на движение на тролейбусни линии 6 и 7. Колите, обслужващи тролейбусни линии 6 и 7 ще се движат от депо „Надежда“ наляво по ул. „Подполковник Калитин“, ул. „Охрид“ надясно по ул. „Опълченска“, надясно по бул. „Сливница“ и по маршрута си в посока ж.к „Люлин“. \r\nПромяната в организацията на движение се налага във връзка с реконструкция на топлопровод.", "date": "2017.06.10", "title": "София: Забравяна се влизането на автомобили в участък от бул. „Ген. Столетов“ до 5 юли"}
{"url": "http://www.focus-news.net/news/2017/06/10/2403512/sofiya-vavezhda-se-organizatsiya-na-dvizhenieto-vav-vrazka-izgrazhdane-na-lokalni-platna-na-severna-skorostna-tangenta.html", "text": "Въвежда се организация на движението във връзка изграждане на локални платна на Северна скоростна тангента. Това съобщиха от пресцентъра на Столична община. От 00.00 часа днес до 24.00 часа на 15 юли се забранява влизането на пътни превозни средства по северното локално пътно платно на Северна скоростна тангента, между бъдещото положение на бул. „Рожен“ и съществуващото му положение. Движението на автомобили ще се извършва двупосочно в южното локално пътно платно в същия участък. От 00.00 часа до 4.30 часа на 11 юни се забранява движението на автомобили в североизточната част на кръстовището бул. „Рожен“ и северно локално пътно платно на Северна скоростна тангента за изграждане на водопроводна връзка.", "date": "2017.06.10", "title": "София: Въвежда се организация на движението във връзка изграждане на локални платна на Северна скоростна тангента"}
{"url": "http://www.focus-news.net/news/2017/06/10/2403519/studentska-konferentsiyata-na-tema-hristiyanskite-temi-v-izkustvoto-shte-se-sastoi-v-bogoslovskiya-fakultet-na-sofiyskiya-universitet-sv-kliment-ohridski.html", "text": "От 10.00 до 18.00 часа, в конферентната зала на Богословския факултет на СУ \"Св. Климент Охридски\" ще се състои студентска конференцията на тема \"Християнските теми в изкуството\", предаде репортер на Агенция \"Фокус\". Входът е свободен. \r\nНикола ПЕТКОВ", "date": "2017.06.10", "title": "Студентска конференцията на тема \"Християнските теми в изкуството\" ще се състои в Богословския факултет на Софийския университет \"Св. Климент Охридски\""}
{"url": "http://www.focus-news.net/news/2017/06/10/2403521/api-shofyorite-patuvashti-kam-severna-balgariya-da-polzvat-alternativni-marshruti-za-da-izbegnat-trafika-po-avtomagistrala-hemus.html", "text": "Във връзка с интензивния трафик в почивните дни по автомагистрала „Хемус“ и извършващите се ремонтни дейности на съоръжения Агенция „Пътна инфраструктура“ апелира шофьорите на леки автомобили, пътуващи към Северна България да ползват и алтернативни маршрути. Това съобщиха от пресцентъра на Агенция „Пътна инфраструктура“. Пътуващите към Враца, Монтана и Видин могат да преминават по пътя през Искърското дефиле - път II-16, и прохода Петрохан - път II-81. Шофьорите, на които им предстои пътуване към Варна, Шумен, Разград, Търговище, Ловеч, Габрово, Плевен, Велико Търново, Ловеч могат да ползват АМ „Тракия“, по която няма ремонтни дейности, или Подбалканския път I-6, и през някои от старопланинските проходи - Троянски, Шипка, Републиката, Котленски, Ришки и Айтоски, да направят връзка с пътищата в Централна и Североизточна България. \r\nПо време на ремонтните дейности на АМ „Хемус“ тежкотоварните превозни средства над 12 т преминават по следните маршрути:\r\nВ посока Варна движението се отклонява от пътен възел „Витинска река“ при 30-ти километър на автомагистралата по път I-1 София – Ботевград и път II-17 и трафикът се връща обратно на АМ „Хемус“, при пътен възел „Ботевград“, при 47-ми километър;\r\nЗа пътуващите към София движението се отклонява при 35-ти километър чрез временна връзка по път I-1 Ботевград – София. Трафикът се включва отново в автомагистралата при пътен възел „Витинска река“ при 30-ти километър.\r\nЗадължителният маршрут за МПС над 12 т, пътуващи по направлението Видин - София от областите Видин, Монтана и Враца до София е: път I-1 - път II-16 при с. Ребърково - Своге – София, а от Видин и Монтана за София - път II-81 прохода Петрохан;\r\nАлтернативен маршрут за МПС над 12 т, пътуващи от областите Габрово, Велико Търново и Русе до София е: път I-5 Бяла - Велико Търново - II-55 Проход на Републиката - АМ „Тракия“ - София;\r\nАлтернативен маршрут за МПС над 12 т, пътуващи от областите Ловеч и Плевен до София е: път II-35 Ловеч - Плевен, II-13 Плевен - Кнежа - Борован, II-15 Борован - Враца, I-1 Враца - село Ребърково, II-16 село Ребърково - Своге - София.\r\nНеобходимо е шофьорите да спазват правилата за движение и да не използват аварийните ленти по автомагистралните участъци за по-бързо придвижване при натоварен трафик. По този начин се възпрепятства преминаването на превозните средства със специален режим на движение, които трябва да окажат съдействие на пътуващите.\r\nЗа повишаване безопасността на движение и по-голяма пропускливост на пътната инфраструктура при интензивния трафик от 1 юни до 15 септември в дните петък – от 17 ч. до 20 ч., и неделя – от 14 ч. до 20 ч., се ограничава движението на камионите над 12 т по определени участъци от републиканската пътна мрежа. \r\nТова са:\r\n- път I-1 с. Ребърково-Ботевград, като движението се пренасочва по път II-16 Ребърково – Своге – София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна – Бургас;\r\n- път II-99 Бургас-Царево.\r\nАктуална информация за пътната обстановка и алтернативните маршрути на движение шофьорите могат да получат от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2017.06.10", "title": "АПИ: Шофьорите, пътуващи към Северна България, да ползват алтернативни маршрути, за да избегнат трафика по автомагистрала „Хемус“"}
{"url": "http://www.focus-news.net/news/2017/06/10/2403518/sdvr-predpriema-merki-za-ohrana-na-obshtestveniya-red-i-organizatsiya-na-dvizhenieto-zaradi-sofiya-prayd-2017g-i-organizirani-protesti.html", "text": "От 18.00 часа в София е заявено провеждането на десетото ежегодно шествие „София Прайд 2017”. За същия ден са получени уведомителни писма за организирането на няколко протестни мероприятия на територията на столицата с начален час 17.00 - социална кампания под надслов „Да изчистим боклука от София” пред паметника на Съветската армия; митинг „За възраждане на семейните ценности” в близост до пилоните на Национален дворец на културата и митинг в подкрепа на предучилищното възпитание и подготовката на децата в неравностойно поведение пред сградата на Администрацията на Президента на бул. „Княз Ал. Дондуков” . Това съобщиха от пресцентъра на МВР.\r\nПреди, по време и след провеждането на тези прояви полицейски служители от СДВР, подпомагани от техни колеги от ГДНП, ще бъдат ангажирани в обезпечаването на сигурността, охраната на обществения ред и организацията на движение в града. На обявените сборни места ще бъдат изградени филтровъчни пунктове и буферни зони за участниците в обявените прояви . Съгласно българското законодателство в обособените зони няма да бъдат допускани лица, които са във видимо нетрезво състояние, маскирани или носещи забранени предмети и вещи /огнестрелно оръжие, пиротехнически изделия, ножове, палки, боксове/.\r\nОт съображения за сигурност шествието „София Прайд 2017г” ще бъде съпроводено от полицейски екипи по маршрута на движение. При необходимост по направлението му поетапно ще бъде спирано и възстановявано движението по пътното платно.\r\nВзети са всички необходими мерки за недопускане на инциденти и нарушения на обществения ред. \r\nОт СДВР призовават случайно преминаващи граждани в района на провеждането на парада и другите мероприятия да проявят необходимата толерантност и да спазват стриктно указанията на униформените.", "date": "2017.06.10", "title": "СДВР предприема мерки за охрана на обществения ред и организация на движението заради „София Прайд 2017г.” и организирани протести"}
{"url": "http://www.focus-news.net/news/2017/06/10/2403520/denyat-10-yuni-v-svetovnata-istoriya.html", "text": "2015 г. \r\nПрезидентът на САЩ Барак Обама изпраща в Ирак допълнително 450 военни за борба с „Ислямска държава“.2014 г. \r\nВторият по големина град в Ирак Мосул е завзет от бойци на „Ислямска държава в Ирак и Леванта“.2012 г. \r\nНа първия тур от парламентарните избори във Франция победа удържат левите партии.2011 г. \r\nПо статистика на ООН заразените от СПИН по света са 30 милиона. За половината от тях богатите страни поеха ангажимент пред ООН за съдействие за универсално им лечение до 2015 г. като отблокират финансирането на борбата срещу СПИН на международно ниво.2006 г. \r\nБашар ал Джаафари е избран за посланик на Сирия в ООН. Той заменя на поста Файсал Мекдад, който е назначен за заместник-министър на външните работи през месец февруари.\r\nСамоубиват се трима затворници от затвора Гуантанамо, Куба. Те са открити мъртви в своите килии от надзирателите рано сутринта. Военните лекари установяват смъртта им. Най-вероятната причина за тяхната смърт е самоубийство.2003 г. \r\nНАСА изстрелва първата част на “Спирит Роувър”, с което се поставя началото на изследването на Марс. Той представлява двоен робот, чиято задача е да търси информация за наличието на вода на Марс. Изпратен е на две части на 10 юни и 7 юли 2003 г.1999 г. \r\nСъздава се Пактът за стабилност на Балканите. Целта е възстановяване на балканските държави след края на войната в Косово. Пактът за стабилност на Балканите е подписан от страните на Балканите, основните донорски държави и международни организации като Европейската Общност, Световната Банка (СБ), Европейската Банка за Възстановяване и Развитие (ЕБВР), Европейката Инвестиционна Банка (ЕИБ), Организацията за Икономическо Сътрудничество и Развитие (ОИСР).\r\nПроектите в региона са подкрепяни и от НАТО и ОССЕ. В обсега на действията от октомври 2000 г. е включена и бивша Югославия. Координаторът се избира от външните министри на страните от ЕС с мандат от 4 год. – в периода 1999 г. – 2002 г. това е Бодо Хомбах, а от 2002 г. - Ерхард Бузек.\r\nПри включването си в Пакта страните дават обещание да полагат усилия за постигането на стабилност, икономическо развитие, борба с корупцията и защита на човешки права.\r\nЦелите на Пакта за стабилност са: допринасяне за стабилността в региона чрез финансиране на локални проекти, които да бъдат осъществени в рамките на т.нар. Югоизточна Европейска регионална работна група, състояща се от три работни маси: Работна маса по демокрация и човешки права (Работна маса 1 ); Работна маса по икономическо възстановяване, развитие и сътрудничество ( Работна маса 2 ); Работна маса по сигурността ( Работна маса 3). Очаква се възстановителните дейности да бъдат приключени в рамките на петгодишен период. Проектите са разделени на три пакета: Спешни, В близък план и Стандартни.\r\nВсички проекти в Пакет “Спешни” са предварително предвидени да стартират до март 2001 г., докато тези от “ В близък план” - в рамките на следващите две години.\r\nСумите от 1,8 милиарда евро са одобрени на регионалната конференция на донорите, проведена през март 2000 г. в Брюксел. Донорската конференция обещава 0,6 милиарда допълнително за пакет “В близък план”.1985 г. \r\nИзраелската армия се изтегля от Ливан след 1099 дни окупация.1973 г. \r\nНАСА изпраща “Радио Астрономичен Изследовател 49” в орбита около Луната. Апаратът има за цел не да взима проби от Луната, а да блокира радио смущенията от Земята.1967 г. \r\nСССР прекъсва дипломатическите си отношения с Израел заради започнатата от Йерусалим Шестдневна война срещу Сирия, Египет и Йордания. Дипломатическите отношения са възстановени едва през 1991 г.1947 г. \r\nХари Труман става първият американски президент, посетил Канада.\r\nТруман е 33-ият президент на САЩ. Работи като писар, счетоводител, фермер, собственик на галантериен магазин. Завършва право. Участва в Първата световна война (1914-1918 г.). Работи като съдия, председател на окръжния съд в щата Мисури (1926-1934 г.). В периода 1934-1944 г. става сенатор. От януари 1945 г. е вицепрезидент. Труман дава заповедта за атомната бомбардировка на японските градове Хирошима и Нагазаки (август 1945 г.). Участва в Потсдамската среща и подписва Потсдамските споразумения. След Втората световна война е принуден от агресивността на Й. В. Сталин да вземе курс за защита на демокрацията, свободата и независимостта на народите в Западна Европа и други части на света. Започва икономическа помощ на САЩ за възстановяване на разрушената от войната икономика на западноевропейски страни (доктрина “Труман”, план “Маршал”). Организира борбата на американското общество срещу тоталното настъпление на комунизма.1940 г.", "date": "2017.06.10", "title": "Денят 10 юни в световната история"}
{"url": "http://www.focus-news.net/news/2017/06/10/2403523/kyustendil-evrodeputatat-d-r-andrey-kovachev-shte-provede-informatsionna-sreshta-s-mladi-hora-ot-obshtina-dupnitsa.html", "text": "Евродепутатът от ГЕРБ/ЕНП д-р Андрей Ковачев ще посети град Дупница, за да проведе информационна среща дискусия с млади хора от общината. Това съобщиха от пресцентъра на ПП ГЕРБ. Срещата се организира по покана на кмета инж. Методи Чимев и ще се състои от 13.00 часа в Заседателната зала на Община Дупница. \r\nПред младежката аудитория д-р Андрей Ковачев ще представи успешни практики, проекти и политики, свързани с работата му като евродепутат. На срещата, която е ориентирана към зрелостниците и тези, на които им предстои последна година на обучение в средното образование, Ковачев ще запознае младите хора с няколко теми. Освен с предстоящото председателство на България на Съвета на ЕС от януари следващата година, евродепутатът ще разкрие и възможностите за участие на младежи – доброволци в дейностите по българското председателство и особено възможностите за Стажантски програми за младежи в Европейските институции, младежки политики, инициативи и конкурси, организирани от ЕП.\r\nВ срещата дискусия ще се включат и представители на Областен информационен център - Кюстендил.", "date": "2017.06.10", "title": "Кюстендил: Евродепутатът д-р Андрей Ковачев ще проведе информационна среща с млади хора от община Дупница"}
{"url": "http://www.focus-news.net/news/2017/06/10/2403524/pazardzhik-remonti-deynosti-ima-po-am-trakiya-i-po-tretoklasni-patishta-v-regiona.html", "text": "С нормална интензивност е  движението по главните пътища в в област Пазарджик, съобщи за Радио „Фокус“ – Пазарджик дежурният в Областно пътно управление. Пътните настилки в равнинната част са сухи, в планинската – на места мокри и хлъзгави. Ремонтни дейности се извършват на АМ „Тракия“ в участъка от 59 км до 61 км в посока София поради косене в средна разделителна ивица. Движение се извършва в средната лента. Ремонтът ще продължи до края на днешния ден. Ремонт тече и по пътя Пазарджик-Бошуля от 7 км до 10 км поради частичен ремонт на асфалтовата настилка. Движение е в една лента. Ремонтни дейности има и по пътя Мало Конаре-Огняново заради частичен ремонт на асфалтовата настилка. Движение е в една лента. По моста в село Бошуля е забранено движението на товарни автомобили с тегло над 10 тона. Те използват обходен маршрут през село Звъничево – Септемврийски ханчета – град Септември – село Бошуля. Опасност от падащи камъни има в Родопската част на областта, по направленията Пещера-Батак-Широка поляна, Варвара-Гара Костандово и Белово-Юндола.\r\nАлбена ЖИЛЕКОВА", "date": "2017.06.10", "title": "Пазарджик: Ремонти дейности има по АМ „Тракия“ и по третокласни пътища в региона"}
{"url": "http://www.focus-news.net/news/2017/06/10/2403525/eksperti-po-natsionalna-sigurnost-diskutirat-s-bsp-savremennite-zaplahi-na-10-i-11-yuni.html", "text": "Изтъкнати експерти по национална сигурност ще дискутират с народни представители, евродепутати от левицата и членове на ИБ на БСП съвременните заплахи на двудневен семинар в Боровец. Това съобщиха от пресцентъра на НС на БСП. В неделя, 11 юни, възможните решения и подходи, предвид проблемите пред националната сигурност, са поканени да представят: генерал Пламен Студенков - военно разузнаване, генерал Стефан Стефанов - военно разузнаване, ген. Владимир Манолов – бивш директор на НСС; Чавдар Червенков – бивш министър на вътрешните работи; Николай Радулов - бивш секретар на МВР, преподавател в НБУ; Иван Иванов - бивш зам.-министър на МО; Ангел Найденов - Център за изследване на отбраната и сигурността; арабисти и експерти по външна политика.\r\nВ събота, 10 юни, ще бъдат дискутирани законодателните инициативи на ПГ на „БСП за България” - предложенията на левицата за промени в Закона за предучилищното и училищно образование, помощите за първокласници, преизчислението на всички пенсии, облекчаването на лихвите при кредит за първо жилище на млади семейства.\r\nВ неделя, в Боровец, в хотел Рила, от 14.00 часа на пресконференция ще бъдат представени взетите решения и позиции след двудневния семинар на ПГ на \"БСП за България\".", "date": "2017.06.10", "title": "Експерти по национална сигурност дискутират с БСП съвременните заплахи на 10 и 11 юни"}
{"url": "http://www.focus-news.net/news/2017/06/10/2403517/independent-tereza-mey-tvardi-che-konservativnoto-pravitelstvo-shte-osiguri-sigurnost.html", "text": "Тереза Май заяви, че ще създаденото консервативно правителство, подкрепено от „Демократичната юнионистка партия“, ще донесе „сигурност\" на Великобритания, съобщава  Independent.\r\nСлед аудиенция при Кралица Елизабет II, министър-председателката заяви, че има „силни връзки\" между двете партии, а също така се извини на всички консерватори за загубата на изборите. „Съжалявам за всички колеги, които загубиха местата си. Тепърва ще мислим за това, което трябва да се направи в бъдеще, за да подобрим позициите на нашата партията \", добави Тереза Мей. Николай Братанов", "date": "2017.06.10", "title": "Independent: Тереза Мей твърди, че консервативното правителство ще осигури „сигурност\""}
{"url": "http://www.focus-news.net/news/2017/06/10/2403522/daily-sabah-prezidentat-na-turtsiya-prizova-za-premahvane-na-blokadata-nad-katar.html", "text": "Президентът на Турция Реджеп Тайип Ердоган отново потвърди подкрепата на Турция за Катар, съобщава Daily Sabah.\r\nТой призова сегашната блокада, наложена от арабските държави, да бъде премахната напълно. Говорейки на вечеря в Ифтар, организирана от местния клон на „Партията на справедливостта и развитието“, Ердоган каза, че кризата в района на Персийския залив служи само на онези, които печелят от нестабилността в Близкия изток. \"Призовавам лидерите и гражданите на държавите от Персийския залив да проявят разум, тък като в този конфликт не може да има победител“. Николай Братанов", "date": "2017.06.10", "title": "Daily Sabah: Президентът на Турция призова за премахване на блокадата над Катар"}
{"url": "http://www.focus-news.net/news/2017/06/10/2403528/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-10-i-11-yuni.html", "text": "Софийска вода” временно ще прекъсне водоснабдяването в някои части на столицата на 10 и 11 юни. Това съобщиха от пресцентъра на дружеството.\r\nВъв връзка с изграждане на водопровод на Северна скоростна тангента, се налага спиране на водоподаването от 20:00 часа на 10 юни 2017 г. (събота) до 12:00 часа на 11 юни 2017 г.(неделя) на клиентите на „Софийска вода”, живеещи в района на:\r\nпо бул. „Рожен“ от Северна скоростна тангента до Военно поделение\r\nС понижено налягане на водата ще бъдат:\r\nс. Мировяне, кв. „Требич“, кв. „Кумарица“, кв. „Славовци“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Рожен“ пред Военно поделение . \r\nСлед възстановяване на водоснабдяването е възможно временно повишаване мътността на водата.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.06.10", "title": "„Софийска вода” временно ще прекъсне водоснабдяването в някои части на столицата на 10 и 11 юни"}
{"url": "http://www.focus-news.net/news/2017/06/10/2403530/plovdiv-opasnost-ot-svlichane-na-zemna-masa-ima-po-patnata-otsechka-bachkovo-narechenski-bani-vodachite-da-preminavat-s-povisheno-vnimanie.html", "text": "Движението по входно-изходните артерии на Пловдив се осъществява с нормална интензивност. Това каза за Радио „Фокус“ – Пловдив дежурният в Областно пътно управление. Трафикът по пловдивския участък на АМ „Тракия“ се извършва без затруднения. Екипи на КАТ „Пътна полиция“ са позиционирани по невралгични точки на магистралата и извършват засилени проверки за нарушения. Дежурният предупреди, че има опасност от свличане на земна маса по пътната отсечка Бачково-Нареченски бани. Водачите трябва да преминават с повишено внимание и по направленията Юговско ханче-Югово-Лъки-Здравец, Смолян-Кричим-Стамболийски и Кричим-Михалково. Там има опасност от падащи камъни.\r\nОстават валидни въведените ограничения за движение в областта. Проходът Троян-Кърнаре е затворен за преминаване на камиони над 10 тона, заради ремонт на мост. До 20 декември остава забранено движението на камиони над 12 тона по пътя Поповица-Болярци. Забранено е и преминаването на МПС с височина над 4 метра през тунелите по път II-86 Асеновград-Нареченски бани. Обходният маршрут за по-високите превозни средства е по пътя Кричим-Девин.\r\nДо 20 юни е забранено движението на автомобили по ул. „Ал. Стамболийски” в Асеновград, в участъка от ул. „Капитан Райчо” до ул. „Любен Каравелов”. Причината са дейности по изграждането на канализационна и водоснабдителна мрежа.\r\nДвижението по главните булеварди в град Пловдив се извършва нормално и без затруднения. Няма струпване на автомобили на възловите кръстовища. Преминаването през светофарните уредби се осъществява средно за около 2 минути. От 09:30 до 15:30 часа днес ще бъдат затворени за движение двете ленти на южното платно на бул. „Хаджи Димитър“ в Пловдив, в участъка от ул. „Багра“ до разклона за Коматевско шосе.  Причината е наложителен авариен ремонт на улична водопроводна и канализационна мрежа. С променен маршрут ще се движат автобусите по линии №12, 26, 29 и 222 от основния вътрешноградски транспорт. За движение до 13:00 часа днес се затварят също няколко улици в кв. „Тракия“: ул. „Георги Данчов“ – от кръстовището с ул. „Съединение” до кръстовището с ул. „Вълко Чалъков”,  бул. „Княз Борис I“ – от  кръстовището с бул. „Освобождение“ до кръстовището с ул. „Георги Данчов“, и ул. „Съединение“ – от кръстовището с ул. „Георги Данчов“ до кръстовището с бул. „Освобождение“. Причината е провеждането на крос. Затворено за движение е източното платно на бул. „Руски“, в участъка от ул. „Гладстон“ до ул. „Преслав“. Там се извършват ремонтни дейности, който трябва да приключат след месец – до 9 юли.\r\nТони МИХАЙЛОВ", "date": "2017.06.10", "title": "Пловдив: Опасност от свличане на земна маса има по пътната отсечка Бачково-Нареченски бани, водачите да преминават с повишено внимание"}
{"url": "http://www.focus-news.net/news/2017/06/10/2403529/dobrich-v-kk-albena-ofitsialno-shte-bade-otkrita-parvata-virtualna-priemna-na-komisiyata-za-zashtita-na-potrebitelite.html", "text": "От 10.30 часа в к.к. „Албена” официално ще бъде открита първата виртуална приемна на Комисията за защита на потребителите (КЗП) във връзка със сезона Лято`2017г. Това съобщиха от пресцентъра на КЗП. \r\nУчастие в събитието ще вземат председателят на КЗП Димитър Маргаритов и Константин Арабаджиев, член на КЗП. \r\nПо време на откриването ще бъде извършена демонстрация на работата на приемната. \r\n Мястото на събитието е до Централната алея, в близост до базар „Нептун”, на 50 метра от плажа.", "date": "2017.06.10", "title": "Добрич: В к.к. „Албена” официално ще бъде открита първата виртуална приемна на Комисията за защита на потребителите"}
{"url": "http://www.focus-news.net/news/2017/06/10/2403527/nov-balgarski-hram-posveten-na-yoan-rilski-chudotvorets-shte-bade-osveten-tazi-nedelya-vav-viena.html", "text": "На 11 юни, 2017 г., Неделя на Всички светии, ще бъде осветен нов български храм, посветен на свети Иван Рилски Чудотворец  в столицата на Австрия  Виена, предаде репортер на Агенция \"Фокус\". Освещаването ще бъде извършено от Негово Високопреосвещенство Западно- и Средноевропейски митрополит Антоний в съслужение с духовници от епархията. \r\nНашите православни църковни общини в Западна и Средна Европа ползват за своите потребности предимно католически и протестантски храмове, предоставени ни за ползване, както и наети за целта помещения . За пръв път българските изселници в Унгария изграждат свой собствен храм в Будапеща, чийто градеж е завършен през 1931 г. Храмът във Виена е вторият собствен храм изграден специално за духовните потребности на нашите вярващи сънароднициq живеещи в Австрия, по инициатива на българската църковна община, имаща за свой небесен покровител преподобния Рилски светец и Чудотворец - споделя митрополит Антоний.\r\nХрамът е изграден за около три години със средства от вярващите ни сънародници, австрийски приятели и почитатели на Православието и България, както и от Българската държава в лицето на дирекция \"Вероизповедания\" при Министерския Съвет. \r\nСъбитието ще бъде зачетено от висши църковни и светски представители от България и Австрия. \r\nНикола ПЕТКОВ", "date": "2017.06.10", "title": "Нов български храм, посветен на Йоан Рилски Чудотворец, ще бъде осветен тази неделя във Виена"}
{"url": "http://www.focus-news.net/news/2017/06/10/2403533/sofiya-zaupokoyna-sveta-liturgiya-i-panihida-v-pamet-na-ekzarh-yosif-shte-badat-otsluzheni-v-mitropolitskata-katedrala-sv-vmtsa-nedelya.html", "text": "Днес в столичната митрополитска катедра „Св. Вмца Неделя” ще бъдат отслужени Заупокойна св. Литургия и панихида в памет на Екзарх Йосиф, чиито гроб се намира пред храма, предаде репортер на Агенция \"Фокус\". \r\nПо решение на Св. Синод на Българската православна църква  тази година св. Литургия ще бъде оглавена от Негово Преосвещенство Мелнишки епископ Герасим, главен секретар на Св. Синод. Начало на Св. Литургия – 9.00 ч.  \r\nНикола ПЕТКОВ", "date": "2017.06.10", "title": "София: Заупокойна света Литургия и панихида в памет на Екзарх Йосиф ще бъдат отслужени в митрополитската катедрала \"Св. Вмца Неделя\""}
{"url": "http://www.focus-news.net/news/2017/06/10/2403532/festival-na-priyatelstvoto-se-provezhda-v-severniya-park-na-stolitsata.html", "text": "„Фестивал на приятелството\" се провежда в Северен парк (Главен вход), организиран от Фондация „Радетели за България“ и район „Надежда“ на Столична община. Това съобщиха от пресцентъра на Столична община. Събитието събира на едно място музика, танц, игри и забавление, за да напомни за силата на приятелството и да го издигне отново на пиедестал.", "date": "2017.06.10", "title": "„Фестивал на приятелството“ се провежда в Северния парк на столицата"}
{"url": "http://www.focus-news.net/news/2017/06/10/2403535/blagoevgrad-intenzivno-e-dvizhenieto-po-avtomagistrala-struma-i-glaven-pat-e-79-v-chastta-im-ot-oblastta.html", "text": "Интензивно е движението по автомагистрала „Струма“ и главен път Е-79 в частта им от област Благоевград. Това съобщиха за Радио „Фокус“ – Пирин от Областно пътно управление – Благоевград. Водачите на моторни превозни средства трябва да шофират внимателно по главен път Е-79 от км 397+150 до км 401+420, тъй като се полага хоризонтална маркировка. Отново по главния път, но от км 359+000 до км 381+000 между Благоевград и отклонение за село Крупник се извършва косене и храстене от ляво и дясно на пътя до 16 юни, затова преминаването през участъка трябва да се извършва с повишено внимание. Стеснен участък, поради дестабилизиран банкет в ляво има на пътя Звъничево-Ветрен дол-Велинград-Юндола-Якоруда-о.п.Разлог при км 98+500. Движението е урегулирано с необходимите пътни знаци за срок до 30 юни. Заради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение на пътя Гоце Делчев-Катунци-Петрич при км 38+380, в село Горно Спанчево. Движението е урегулирано с необходимите пътни знаци до 31 август. Едното платно за движение е деформирано, поради активизирало се свлачище и преминаването се извършва само в едната лента за движение по пътя село Блатска – село Абланица, при км 7+700. Движението е урегулирано с пътни знаци до 31 юли.\r\nЛивия НИНОВА", "date": "2017.06.10", "title": "Благоевград: Интензивно е движението по автомагистрала „Струма“ и главен път Е-79 в частта им от областта"}
{"url": "http://www.focus-news.net/news/2017/06/10/2403509/varna-v-shtaba-na-voennomorskite-sili-shte-se-provede-preskonferentsiya-po-povod-intsidenta-s-vertolet-as-panter-565-mb-ot-morskata-vertoletna-aviobaza-chayka.html", "text": "От 11.00 часа в Щаба на Военноморските сили ще се проведе пресконференция по повод инцидента с вертолет AS „Пантер“ – 565 MB от морската вертолетна авиобаза „Чайка”. Това съобщиха от пресцентъра на Военноморските сили. \r\nНа пресконференцията ще присъстват заместник-министърът на отбраната г-н Анатолий Величков, заместник-началникът на отбраната вицеадмирал Емил Ефтимов и командирът на Военноморските сили контраадмирал Митко Петев.", "date": "2017.06.10", "title": "Варна: В Щаба на Военноморските сили ще се проведе пресконференция по повод инцидента с вертолет AS „Пантер“ – 565 MB от морската вертолетна авиобаза „Чайка”"}
{"url": "http://www.focus-news.net/news/2017/06/10/2403536/sofiya-vremenno-shte-bade-shte-bade-zakrita-spirka-s-kod-1903-ulgengurko-na-bul-vasil-levski.html", "text": "От 14.00 до 24.00 ч. днес ще бъде закрита съществуващата спирка с код 1903 „ул.Ген.Гурко“ на бул. „Васил Левски“, съобщиха от пресцентъра на Столична община. Това се налага във връзка с провеждане на шествие от Български хелзински комитет.", "date": "2017.06.10", "title": "София: Временно ще бъде ще бъде закрита спирка с код 1903 „ул.Ген.Гурко“ на бул. „Васил Левски“"}
{"url": "http://www.focus-news.net/news/2017/06/10/2403531/sofiya-vavezhda-se-vremenna-organizatsiya-na-dvizhenieto-za-provezhdane-na-miting-i-shestvie.html", "text": "Въвежда се временна организация на движението за провеждане на митинг и шествие, съобщиха от пресцентъра на Столична община. \r\nОт 18.00 часа в събота се организира сборен пункт на участниците в шествието на паметник на „Съветската армия” – Княжеска градина, с произнасяне на речи. Шествието ще се проведе от 19.00 часа в събота с ползване на движеща се платформа с озвучаване по следния маршрут: от паметника на „Съветската армия”, алеите на Княжеска градина по ул. „Ген. Гурко”, надясно по ул. „Г.С. Раковски”, надясно по бул. „Кн. Ал. Дондуков”, надясно по бул. „Васил Левски”, надясно по ул. „Ген. Гурко” до Княжеска градина. Шествието ще се проведе в крайна дясна лента на пътното платно, по посока на движението. \r\nСтолична дирекция на вътрешните работи осигурява охрана на мероприятието и постове за контрол и регулиране на движението, като при необходимост ще се спира и възстановява поетапно движението на пътните превозни средства и колите на градския транспорт. Това ще става при необходимост и по преценка на отдел „Пътна полиция” при СДВР в зависимост от преминаването на участниците в шествието.", "date": "2017.06.10", "title": "София: Въвежда се временна организация на движението за провеждане на митинг и шествие"}
{"url": "http://www.focus-news.net/news/2017/06/10/2403537/veliko-tarnovo-na-patya-novo-selo-veliko-tarnovo-dvizhenieto-se-izvarshva-posledovatelno-v-ednata-lenta.html", "text": "Спокоен е трафикът във Велико Търново в сутрешните часове, предаде репортер на Радио „Фокус” – Велико Търново. Пътните настилки са сухи, по усойните места – мокри. Всички светофарни уредби в града към момента работят нормално. По-натоварено е движението по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Засилен е трафикът и на пътен възел „Качица“, както и на ул. „Магистрална“ – част от главен път София – Варна.\r\nУсловията за пътуване в областта са добри. Настилките са сухи. Температурата на въздуха е 16 градуса. Отворен за движение е Прохода на Републиката. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище  участък от път Царски извор – Драганово, обходният маршрут е през село Сушица. Ограничено движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение до 20 декември. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътя  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик.\r\nУчастък от път Севлиево-Велико Търново, на входа за град Велико Търново ще се изгражда крайпътен обслужващ обект.  МПС трябва  да се движат в свободната лента. Скоростта е ограничена до 40 км/ч. Срокът за приключване на дейностите е до 29 август. На път Ново село-Велико Търново движението се извършва последователно в едната лента в двете посоки и се регулира от служители на МВР и сигналисти, поради частични ремонтни дейности на асфалтовата настилка и банкетите.\r\nНа път Лозен-Полски Тръмбеш е ограничено е движението на МПС с обща маса над 12 т, поради намален габарит на пътното платно, до 31 декември. Обходният маршрут е Лозен-Драганово-Янтра-Поликраище-Полски Тръмбеш. На път Куцина-Велико Търново се извършва ремонт на банкета. Движението на конкретните места ще се регулира от сигналисти. Срокът за приключване на ремонтните дейности е до 30 юни.\r\nНадежда КРЪСТЕВА", "date": "2017.06.10", "title": "Велико Търново: На пътя Ново село-Велико Търново движението се извършва последователно в едната лента"}
{"url": "http://www.focus-news.net/news/2017/06/10/2403538/kyustendil-stesnena-e-edna-ot-lentite-za-dvizhenie-na-tretoklasen-pat-637-treklyano-dragovishtitsa-ot-km-43000-do-km-70000.html", "text": "Стеснена е една от лентите за движение на третокласен път 637 Трекляно-Драговищица от км 43+000 до км 70+000, поради почистване на окопи, профилиране и подравняване на банкети. Това съобщи за Радио „Фокус“ – Кюстендил дежурният в Областно пътно управление-Кюстендил. Само в една лента се извършва движението и на третокласен път 623 Бобов дол-Жедна при км 14+900, заради активизирало се свлачище. Шофьорите да се движат с повишено внимание на третокласен път 6372 от км 24+650 до км 33+170 в участъка Косово-Трекляно, тъй като едната лента за движение е стеснена, заради профилиране на банкети, направа на скален насип и машинно полагане на плътна асфалтова смес.  Ограничено е движението за товарни автомобили над 12 тона на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места.  Двупосочно движение в една лента се извършва на третокласен път 107 след Рилски манастир от км 31+350 до км 31+450, поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Нормално интензивен е трафикът по главен Е-79 и автомагистрала „Струма“ в участъка от област Кюстендил.\r\nЛивия НИНОВА", "date": "2017.06.10", "title": "Кюстендил: Стеснена е една от лентите за движение на третокласен път 637 Трекляно-Драговищица от км 43+000 до км 70+000"}
{"url": "http://www.focus-news.net/news/2017/06/10/2403541/blagoevgrad-ofitsialnoto-otkrivane-na-novopostroeniya-park-makedoniya-v-rayona-na-bivshite-kazarmi-shte-se-sastoi-na-12-yuni.html", "text": "Официалното откриване на новопостроения парк „Македония“ в района на бившите казарми ще се състои на 12 юни, понеделник, съобщиха от пресцентъра на Община Благоевград. В 13.30 часа кметът на Община Благоевград ще представи новия облик на терена.", "date": "2017.06.10", "title": "Благоевград: Официалното откриване на новопостроения парк „Македония“ в района на бившите казарми ще се състои на 12 юни"}
{"url": "http://www.focus-news.net/news/2017/06/10/2403540/veliko-tarnovo-v-uchastak-ot-patya-sevlievo-veliko-tarnovo-se-izvarshvat-remontni-deynosti-po-asfaltovata-nastilka.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е слънчево. Пътните настилки са сухи, по усойните места – мокри. Температурата на въздуха в областта е 16 градуса. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nДо 15 юни в участък от път Севлиево-Велико Търново ще се извършват  ремонтни дейности по асфалтовата настилка.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2017 г. Затворена е отсечка от пътя Габрово – Дебел дял поради пропадане на пътното платно. Ограничението е въведено в участъка от разклона за к.к. „Люляците” до с. Дебел дял и е в сила до 30 юни.\r\nОграничено е движението за МПС над 3,5 т на пътя Габрово-Стомонеците, поради аварийно състояние /срутена конзола/ на мост при км 4+375. Пътят е сигнализиран с пътни знаци. Движението ще бъде възстановено до 31 декември.\r\nВ участък от път Дебел дял-Музга движението също е в една лента, поради ремонтни дейности по асфалтовата настилка. До 30 юни ще се извършват ремонти в участък от пътя Чехлевци-Велчевци.\r\nВ участък от пътя Палаузово-Стомонеците движението се осъществява с повишено внимание поради пропаднал участък до ръб асфалтова настилка. Едната от лентите за движение е стеснена, поставена е необходимата сигнализация. Организацията на движение е в сила до 30 юни.\r\nНадежда КРЪСТЕВА", "date": "2017.06.10", "title": "Велико Търново: В участък от пътя Севлиево-Велико Търново се извършват  ремонтни дейности по асфалтовата настилка"}
{"url": "http://www.focus-news.net/news/2017/06/10/2403539/vratsa-stroitelno-montazhni-deynosti-po-voden-tsikal-zatvaryat-dvizhenieto-po-bul-hristo-botev.html", "text": "Във връзка със стартирането на строително-монтажни и ремонтни дейности по „Интегриран проект за Воден цикъл на град Враца“ – II фаза, се налага временна организация за безопасност на движението по бул. „Христо Ботев“, която ще бъде въведена от днес, съобщиха от пресцентъра на Община Враца.\r\nВ този период, по възловия булевард ще бъдат извършвани дейности по водопроводната и канализационната мрежа, от кръстовището с ул. „Райко Алексиев“ до ул. „Петропавловска“. \r\nС цел осъществяване на пътното движение ще бъдат създадени обходни маршрути в този район на града. Пътното движение от ж.к. „Дъбника“, както и от ул. „Илинден“ към централна градска част ще се осъществява по ул. „Цар Симеон“ и ул. „Стоян Заимов“. Маршрутът на движещите се моторни - превозни средства от кръстовището на бул. „Христо Ботев“, в района на площад „Руски“ ще бъде през ул. „Оборище“ и ул. „Цар Борис“. Затворен за ремонт ще бъде и участък от ул. „Петропавловска“, който се намира между бул. „Христо Ботев“ и Крайречен булевард. Поетапно ще бъдат освобождавани участъци от затворената част на бул. „Христо Ботев“, след приключване на ремонтните дейности.\r\nФирмата - изпълнител на строително - монтажни и ремонтни дейности - „Понсстройинженеринг“ АД ще постави съответната вертикална сигнализация за организация на пътното движение. \r\nЗа временната организация за безопасност на движението са уведомени: сектор „Пътна полиция“, Центъра за спешна медицинска помощ - Враца, Районна служба пожарна безопасност и защита на населението и Областно пътно управление.\r\nДвижението на моторни - превозни средства ще се нормализира незабавно след приключване на ремонтните дейности.", "date": "2017.06.10", "title": "Враца: Строително-монтажни дейности по Воден цикъл затварят движението по бул. „Христо Ботев“"}
{"url": "http://www.focus-news.net/news/2017/06/10/2403543/vratsa-obshtinata-puska-atraktsionnite-vlakcheta-za-zhitelite-i-gostite-na-grada.html", "text": "Двете атракционни влакчета, които са част от проект „Развитие на устойчив туризъм в Община Враца. Леденика – туризъм без сезони”, от днес започват да возят жителите и гостите на града, съобщиха от пресцентъра на Община Враца. Цветните композиции ще тръгват в 10.00 часа, от две спирки. Началната спирка на едно от влакчетата е площад „Христо Ботев“, а маршрутът, по който ще се движи е: ресторант „Чайка“ - Долна лифтена станция при село Згориград и обратно до площад „Христо Ботев“, където ще е крайната спирка. Интервалът за следваща линия е 1 час.\r\nВтората композиция е с начална спирка Развлекателен парк „Леденика“ и ще вози туристи по маршрут: Горна лифтена станция - Почивна станция /ПС/ „Учителски колонии“ - ПС „Горски дом“ и обратно до площадката на РП „Леденика”. Влакчето ще вози с интервал от 1 час и 30 мин.\r\nВсяко от атракционните влакчета е с капацитет 40 места, като курс ще се изпълнява при минимум 20 броя пътници. Цената на билетите са: възрастни - 2 лв.; деца от 4 до 7 г. - 1 лв.; ученици, студенти и пенсионери – 1.50 лв.; деца до 3-годишна възраст, включително, се возят безплатно.", "date": "2017.06.10", "title": "Враца: Общината пуска атракционните влакчета за жителите и гостите на града"}
{"url": "http://www.focus-news.net/news/2017/06/10/2403542/sofiya-tarzhestveno-vadvoryavane-na-chudotvornata-ikona-na-presveta-bogoroditsa-dostoyno-est-ot-buhovo-v-stolichniya-hram-sv-sv-kiril-i-metodiy.html", "text": "С благословението на Негово Светейшество Българският Патриарх и Софийски Митрополит Неофит в навечерието на празника на Богородичната икона „Достойно ест“ ще се извърши тържествено въдворяване на чудотворната Богородична икона „Достойно ест“, доскоро намираща се в гр. Бухово.\r\nОт 18.00 часа,  в столичния храм „Св. Св. Кирил и Методий“,  на  ул. „Георг Вашингтон“ №47 ще бъде отслужена празнична Вечерня. По време на богослужението ще бъде извършено последованието по въдворяването на иконата.  След това ще бъде отслужен Акатист пред иконата на Божията майка за застъпничество й пред Господа за всички православни християни.\r\nНа 11 юни 2017 г. – Неделя на всички светии, от 9.00 часа, пред  светинята  ще бъде отслужена Божествена света Литургия.\r\nИконата ще остане в храм „Св. Св. Кирил и Методий“ за вечно съхранение и поклонение, като през всеки петъчен ден през годината от 16:30 ч. ще бъде отслужвана вечерна служба с Акатист към Пресвета  Богородица-Достойно есть.\r\nНикола ПЕТКОВ", "date": "2017.06.10", "title": "София: Тържествено въдворяване на чудотворната икона на Пресвета Богородица „Достойно ест“ от Бухово в столичния храм \"Св. Св. Кирил и Методий\""}
{"url": "http://www.focus-news.net/news/2017/06/10/2403526/provezhda-se-deseto-yubileyno-shestvie-sofiya-prayd.html", "text": "За десета поредна година в София ще се проведе мирното шествие „София прайд“. Шествието на ЛГБТИ общността в България ще започне в 18.00 часа от Паметника на Съветската армия, а маршрутът не е оповестен заради мерки за сигурност. Темата на изданието е „Да прогоним предразсъдъците“ и цели да предизвика по-широк обществен дебат за толерантността и преодоляването на съществуващите предубеждения.\r\nСтолична община съвместно със СДВР взима всички необходими мерки за мирното протичане на „София прайд“ и за сигурността на всички участници. Събитието се провежда за десета година в София и се съгласува от Столична община по реда на Закона събранията, митингите и манифестациите. \r\nЗа днес в Столична община са постъпили две искания за събития на едно и също място – Княжеска градина. На 18 януари 2017 г. е заявено събитие от физическо лице под надслов „Лятна кампания: Да изчистим София от боклуците“, събирането е без шествие. На 13 април 2017 г. е заявено провеждането на „София прайд“. Организаторите на второто заявено събитие „София прайд“ бяха информирани за вече внесеното уведомление за мероприятие на същата дата и място, поради което им беше предложен и друг сборен пункт. \r\nСъгласно правомощията си по Закона за събранията, митингите и манифестациите Столична община е осигурила възможност за протичане и на двете заявени събития, като е осигурила разминаване в часовете на провеждане и местата на събиране. За датата 10 юни 2017 г. са заявени още няколко събития, чиято организация също е обезпечена. \r\nПо заповед на кмета на София Йорданка Фандъкова са предприети всички мерки за гарантиране на мирното протичане на събитията, безопасността на участниците и недопускане на нарушаване на обществения ред. Столична дирекция на вътрешните работи със съдействието на Столична община ще обезпечи сигурността с изграждането на пропускателни пунктове за участниците в събитията, буферна зона между двете мероприятия и допълнителни охранителни мерки по целия маршрут на София прайд. \r\nВъв връзка с провеждането на шествието „София прайд“ се въвеждат временни промени в организацията на движение. По време на шествието движението на градския транспорт и автомобилите ще бъде временно спирано и възстановявано от екипи на Пътна полиция. За времето от 14 до 24 ч на 10 юни се закрива спирката на градския транспорт на бул. „В. Левски“ и ул. „Ген. Гурко“ в посока Софийския университет, на която спират автобуси №9, 84, 94 и 184 и тролеи №1, 2, 5 и 8.", "date": "2017.06.10", "title": "Провежда се десето юбилейно шествие София Прайд"}
{"url": "http://www.focus-news.net/news/2017/06/10/2403513/obshtoto-sabranie-na-sadiite-shte-izslusha-kandidatite-za-chlenove-na-visshiya-sadeben-savet.html", "text": "Общото събрание на съдиите в Република България за избор на членове на Висшия съдебен съвет от магистратската квота ще се проведе днес, съобщиха от пресцентъра на ВСС. Право да участват в него имат 2237 съдии. Те ще гласуват за 27 кандидати от различни нива на органите на съдебната власт. Общото събрание се провежда в две последователни съботи и ще бъде излъчвано в реално време чрез интернет сайта на ВСС в рубриката „Общо събрание на съдиите за избор на членове на ВСС – онлайн“.\r\nСъбранието е насрочено за 10.00 часа в зала 2 на „Интер Експо Център“, бул. „Цариградско шосе“ № 147, гр. София. Дневният ред включва: откриване на събранието и обявяване на броя на присъстващите съдии, избор на председател на събранието, избор на мандатна комисия, избор на избирателна комисия, избор на избирателни секции (секционни комисии) и определяне на техния брой, приемане на решение на Общото събрание на съдиите за времето за изслушване на всеки от кандидатите; изслушване на кандидатите по азбучен ред и поставяне на въпроси към тях.\r\nРегистрацията на участниците в Общото събрание на съдиите ще започне в 08.30 часа. То се провежда от 10.00 часа, ако присъстват повече от половината от включените в избирателния списък по чл. 29д, ал. 1 от Закона за съдебната власт съдии. При липса на кворум събранието се отлага за един час по-късно и се провежда независимо от броя на присъстващите. \r\nГласуването на решенията по този дневен ред се извършва чрез безжична система за гласуване, наета от специализирани организации, а при невъзможност за осигуряване на такава – чрез вдигане на ръка. За избрани в органите на Общото събрание на съдиите, се смятат кандидатите, получили най-много гласове. \r\nНа 27 май Общото събрание на съдиите се открива от председателя на Върховния касационен съд и/или председателя на Върховния административен съд. В първата събота на провеждането му, се избира председател на Общото събрание, след което се ръководи от него. От състава на събранието се избира мандатна комисия, която се състои от трима членове, освен ако общото събрание не определи друг брой на състава ѝ. За избрани се смятат тримата, получили най-много гласове от присъстващите. Общото събрание избира избирателна комисия и съответния брой секционни избирателни комисии.\r\nОбщото събрание приема решение за времето за изслушване на кандидатите за членове от квотата на прокурорите, а въпроси към тях могат да отправят членовете на общото събрание и на избирателната комисия, включително въз основа на получените становища по чл. 29и, ал. 2 от ЗСВ.\r\nВтората събота – 17 юни, събранието ще се проведе от 8.00 часа в Съдебната палата, бул. „Витоша“ № 2, партер (Централно фоайе) в гр. София. Дневният ред предвижда следните точки: провеждане на избор на членове на Висшия съдебен съвет от съдиите в съответствие с процедурата по чл. 32 – 37 от Правилата за провеждане на избори за членове на Висшия съдебен съвет от съдиите, прокурорите и следователите и обявяване на решението на избирателната комисия за резултати от избора.", "date": "2017.06.10", "title": "Общото събрание на съдиите ще изслуша кандидатите за членове на Висшия съдебен съвет"}
{"url": "http://www.focus-news.net/news/2017/06/10/2403506/reuters-spored-angela-merkel-stranite-ot-persiyskiya-zaliv-iran-i-turtsiya-tryabva-da-rabotyat-zaedno-za-razreshavane-na-krizata-v-katar.html", "text": "Германският канцлер Ангела Меркел заяви, че е загрижена за ситуацията около Катар, добавяйки, че всички страни от Персийския залив, а също така Иран и Турция трябва да работят заедно, за да открият отговор за регионалния спор, предаде  Reuters.\r\nМеркел, която участваше на съвместна пресконференция с президента на Мексико Енрике Пеня  Нието, заяви, че би било невъзможно ситуацията да бъде решена, освен ако всички регионални актьори не участват. \r\nПо-рано в петък президентът на САЩ Доналд Тръмп обвини Катар, че е спонсор на тероризма. Пентагонът съобщи, че наложената върху Катар блокада възпира възможността на САЩ да планира в дългосрочен план операциите в региона. Въздушна база „Ал Удеид“ се намира в страната и приютява повече от 11 хил. американски войници, съставна част от коалицията, бореща се срещу „Ислямска държава“.   Виктор Турмаков", "date": "2017.06.10", "title": "Reuters: Според Ангела Меркел страните от Персийския залив, Иран и Турция трябва да работят заедно за разрешаване на кризата в Катар"}
{"url": "http://www.focus-news.net/news/2017/06/10/2403545/vratsa-prehod-do-vodopada-skaklya-organizirat-ot-priroden-park-vrachanski-balkan.html", "text": "Преход до най-високия непостоянен водопад на балканския полуостров – „Скакля” организират от Природен парк „Врачански балкан”, предаде репортер на Радио „Фокус”. Преходът е в рамките на един ден и ще се проведе в събота, 10 юни. На 24 юни ще е разходката по живописната екопътека „Боров камък“. Еднодневните преходи се организират за осма поредна година от Природен парк „Врачански балкан” към Изпълнителна агенция по горите и са в рамките на 6 часа. Осигуряват се планински водачи, но не се допускат деца под 8-годишна възраст. През летния сезон в определени съботни дни по график ще бъдат организирани посещения по Врачанската екопътека и връх Вола.\r\nАнна ЛОЗАНОВА", "date": "2017.06.10", "title": "Враца: Преход до водопада „Скакля” организират от Природен парк „Врачански балкан”"}
{"url": "http://www.focus-news.net/news/2017/06/10/2403544/pazardzhik-provezhda-se-sedmiyat-festival-na-mazhoretnite-sastavi-slancheva-besapara.html", "text": "В Пазарджик се провежда Седмият  фестивал на мажоретните състави „Слънчева Бесапара“, съобщиха за Радио „Фокус“ – Пазарджик организаторите на фестивала. Официалното откриване беше снощи, а днес в 10.00 часа започва същинската част на проявата в спортна зала „Васил Левски”. В тазгодишното седмо издание на Фестивала ще се включат  около 520  мажоретки от 14 града, разпределени в четири възрастови групи.  18 мажоретни състава ще се състезават  в четири категории: марш-парад 100 метра с батон, марш-парад 100 метра с помпони, композиция с батон и композиция с помпони на сцена. Пазарджишкият  мажоретен състав „Мистерия” при Общински детски комплекс  ще се състезава във всички възрастови групи с 94 деца. Освен за 1-во, 2-ро и 3-то място мажоретните състави ще се борят и за специалните награди за най-чаровна мажоретка, оригинална хореография и  визия.  специалната награда на Общински детски комплекс – Пазарджик и най – голямата  награда – Приз  „Слънчева Бесапара’“. Водещи на събитието са Лазар Вълчев и Александър Иванов.\r\nАлбена ЖИЛЕКОВА", "date": "2017.06.10", "title": "Пазарджик: Провежда се Седмият фестивал на мажоретните състави „Слънчева Бесапара“"}
{"url": "http://www.focus-news.net/news/2017/06/10/2403549/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Навсякъде е спокойно, тихо, почти никъде няма мъгла. Метеоролозите обещават днешния ден да бъде добър и подходящ за туризъм. Температурите са положителни навсякъде. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.06.10", "title": "ПСС: Добри са условията за туризъм в планините"}
{"url": "http://www.focus-news.net/news/2017/06/10/2403546/predstoyashti-mezhdunarodni-sabitiya.html", "text": "Лондон. Британският премиер Тереза Май ще състави ново правителство, след като консервативната партия се оказа в малцинство.\r\n***Москва. Руският външен министър Сергей Лавров ще се срещн с колегата си от Катар Шейх Мохамед бин Абдулрахман Ал Тани за разговори във връзка с дипломатическата криза в Близкия Изток.\r\n***Лондон: Съпругът на кралица Елизабет II принц Филип, навърши 96 години и ще обявяви оттеглянето си от обществения живот.\r\n***Ювяскюля, Финландия: Популистката националистическа партия „Истински финландци“ (True Finns), известна с евроскептицизма си и антимиграционната си политика ще проведе конгрес, на който ще избере нов лидер, който да замени Тимо Сойни, съосновател и лидер на партията повече от 20 години.\r\n***Билбао, Испания: Ще се проведат демонстрации в подкрепа на независимостта на Каталуния. \r\n***Рим Папа Франциск ще се срещне с Президента на Италия Серджо Матарела.", "date": "2017.06.10", "title": "Предстоящи международни събития за 10 юни (Агенция „Фокус“)"}
{"url": "http://www.focus-news.net/news/2017/06/10/2403548/gd-granichna-politsiya-normalen-e-trafikat-na-vsichki-gkpp.html", "text": "Нормален е трафикът на всички гранични контролно-пропусквателни пунктове на страната. Това съобщиха от ГД \"Гранична полиция\". Информацията е към 06.00 часа.", "date": "2017.06.10", "title": "ГД \"Гранична полиция\":  Нормален е трафикът на всички ГКПП"}
{"url": "http://www.focus-news.net/news/2017/06/10/2403551/planinski-spasiteli-sa-proveli-dve-aktsii-za-okazvane-na-pomosht-na-turisti-v-lozenska-planina-i-v-rayona-na-rilskite-ezera.html", "text": "През изминалото денонощие планински спасители са оказали помощ при две акции. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Вчера следобед е получен сигнал за паднало момиче в района на Рилските езера. Момичето е получило травма на крака, на място е изпратен екип на ПСС, който ѝ е оказал помощ. \r\nПрез нощта мъж тръгнал от с. Долни Пасарел към Лозенска планина. В тъмното паднал и се наранил. Наложило се планинските спасители да му окажат помощ. Пострадалият е предаден на екип на Спешна помощ, дошъл до с. Долни Пасарел.\r\nИ двамата пострадали са откарани в болница и са в стабилно състояние. \r\nСтефан ПЕТРОВ", "date": "2017.06.10", "title": "Планински спасители са провели две акции за оказване на помощ на туристи - в Лозенска планина и в района на Рилските езера"}
{"url": "http://www.focus-news.net/news/2017/06/10/2403547/plovdiv-situatsiyata-s-morbili-v-oblastta-se-podobryava-nyama-novi-sluchai-na-zaraznoto-zabolyavane-prez-poslednite-tri-dni.html", "text": "Ситуацията с морбили в Пловдивска област се подобрява, няма нови случаи на заразното заболяване през последните три дни. Това казаха за Радио „Фокус“ – Пловдив от Регионалната здравна инспекция. Общият брой на заразените се запазва – 130 души. Най-много са заразените в рамките на град Пловдив. От началото на месец юни е регистриран само един нов случай. Дежурният епидемиолог увери, че всеки регистриран случай на морбили се проучва от служители на Регионалната здравна инспекция в Пловдив, с цел своевременно предприемане на съответните противоепидемични мерки. Строго се контролира спазването на връчените предписания. Личните лекари продължават да имунизират срещу морбили всички, които са пропуснали имунизация или са контактни на заразените.„Фокус“ припомня, че първият случай на морбили в Пловдивска област бе регистриран на 17-ти март т.г. На 8 април 10-месечно бебе от пловдивския кв. „Столипиново“ почина вследствие на болестта.\r\nТони МИХАЙЛОВ", "date": "2017.06.10", "title": "Пловдив: Ситуацията с морбили в областта се подобрява, няма нови случаи на заразното заболяване през последните три дни"}
{"url": "http://www.focus-news.net/news/2017/06/10/2403511/afp-kantslerat-na-germaniya-angela-merkel-nastoyava-za-neotlozhni-pregovori-za-brekzit-sled-izborite-v-obedinenoto-kralstvo.html", "text": "Германският канцлер Ангела Меркел призова Великобритания бързо да започне преговори за Брекзит с Европейския съюз, след като премиерът Тереза Мей претърпя загуба на изборите в Обединеното кралство, пише AFP.\r\n\"Ние сме готови за преговорите, не искаме да се бавим, спазвайки графика\", каза Меркел на пресконференция по време на посещението си в Мексико. \"Очаквахме резултатите от изборите във Великобритания. Ще защитим интересите на 27-те държави-членки и в същото време се надяваме да останем добър партньор на Великобритания. Великобритания е част от Европа“. Николай Братанов", "date": "2017.06.10", "title": "AFP: Канцлерът на Германия Ангела Меркел настоява за неотложни преговори за Брекзит след изборите в Обединеното кралство"}
{"url": "http://www.focus-news.net/news/2017/06/10/2403534/tass-vanshnite-ministri-na-rusiya-i-katar-shte-obsazhdat-diplomaticheskata-kriza-v-blizkiya-iztok.html", "text": "Външният министър на Русия Сергей Лавров и този на Катар Мохамед бен Абдел Рахман ал Тани ще проведат консултации във връзка с дипломатическата криза в Близкия Изток, пише ТАСС.\r\nЗа предстоящата среща в четвъртък е съобщил дипломат от МВнР на Руската федерация. По неговите думи в центъра на вниманието ще бъдат „острите международни въпроси“.\r\nПо-късно за визитата на Сергей Лавров потвърдиха и от посолството на Русия в Катар. Николай Братанов", "date": "2017.06.10", "title": "ТАСС: Външните министри на Русия и Катар ще обсъждат дипломатическата криза в Близкия Изток"}
{"url": "http://www.focus-news.net/news/2017/06/10/2403550/veliko-tarnovo-sportno-turisticheski-praznik-shte-se-provede-v-mestnostta-ksilifor.html", "text": "Спортно-туристически празник ще се проведе в местността Ксилифор край Велико Търново, където по традиция завършва третият маршрут на кампанията „Движи се и победи“. Това съобщи Георги Димитров, секретар на Туристическо дружество „Трапезица 1902“, предаде репортер на Радио „Фокус“ – Велико Търново. Предвидени са щафетната игра за децата от 1 до 4 клас и спортно-туристическа щафета от 5 до 8 клас и 9 и 12 клас. Участниците до 14 години ще могат да се включат в състезание за улов на риба, организирано от Ловно-рибарското дружество „Сокол – 1884“. Волейболен клуб „Царевец“ ще проведе състезания по плажен волейбол в две възрастови групи, а Стрелкови клуб „Етър-98“ – състезание по стрелба с лък без ограничения във възрастовите групи и пол. Състезанията по шахмат ще бъдат поведени от ШК „Асеневец“, колокросът – Клуб по планинско колоездене „Горгона“ кум ТД „Трапезица 1902“, а състезанието по бадминтон – Батминтон и скуош клуб „Велико Търново“. В надпреварата за „лъвския скок“ ще участват две възрастови групи – до 4 клас и до 8 клас. Георги Димитров съобщи, че ще бъде обособена стена за катерене, ще има и каяци на водното езеро и други изненади за участниците. Д-р Светлана Моминска от РЗИ – Велико Търново посочи, че победителите в отделните спортно-туристически дисциплини ще получат съответните грамоти и награди, а за всички участници организаторите са предвидили малки награди, които ще бъдат спечелени с томбола. Желаещите ще могат да си измерят кръвното налягане. Ще бъдат раздавани и здравно-образователни материали.\r\nНадежда КРЪСТЕВА", "date": "2017.06.10", "title": "Велико Търново: Спортно-туристически празник ще се проведе в местността Ксилифор"}
{"url": "http://www.focus-news.net/news/2017/06/10/2403552/bloomberg-prezidentite-na-sasht-donald-tramp-i-na-rusiya-vladimir-putin-shte-se-sreshtnat-prez-yuli.html", "text": "Президентът на САЩ Доналд Тръмп ще се срещне с Владимир Путин по време на планираната си обиколка в Европа през юли, съобщава Bloomberg.\r\nСпоред агенцията двамата президенти ще разговарят в рамките на срещата на Г-20 в Хамбург.\r\nПо-рано,  Дмитрий Песков, говорител на президента на Руската федерация потвърди, че такава среща ще има в рамките на Г-20, но все още няма никакви детайли и конкретна информация за нея. Николай Братанов", "date": "2017.06.10", "title": "Bloomberg: Президентите на САЩ Доналд Тръмп и на Русия Владимир Путин ще се срещнат през юли"}
{"url": "http://www.focus-news.net/news/2017/06/10/2403553/aktsenti-v-predavaneto-metronom-na-radio-fokus.html", "text": "Народни представители от „БСП за България“ внесоха сигнал в прокуратурата и ДАНС за нарушения при строителството на оградата по границата. Депутатът Елена Йончева поясни, че сигналът е за сериозни нарушения, свързани с проектирането и изграждането на инженерно-възпрепятстващото съоръжение по българо-турската граница. Г-жа Йончева ще бъде наш събеседник.\r\nЩе обърнем внимание и на световните теми от изминалата седмица. Консервативната партия на британския министър-председател Тереза Мей спечели предсрочните парламентарни избори във Великобритания, но предварителните резултати от преброяването на вота показват, че торите губят абсолютното мнозинство в законодателния орган в Лондон. След среща с кралица Елизабет II Тереза Мей потвърди, че остава начело на държавата. Коментар по темата очакваме от политолога проф. Анна Кръстева.\r\nТази седмица отново бе белязана от атентати на „Ислямска държава“, този път в Иран. Най-малко 12 души бяха убити, а 39 пострадаха при две нападения – срещу парламента в Техеран и мавзолея на идейния ръководител на Ислямската революция в Иран – Рухолах Хомейни. Защо „Ислямска държава“ нападна и Иран? Въпроса ще отправим към арабиста проф. Владимир Чуков.\r\nИ още. Тази седмица Агенция „Фокус“ навърши 17 години присъствие в медийното пространство на България. Точно преди 17 години, през нощта на 6 срещу 7 юни 2000 г. беше разпространена първата новинарска емисия на първата частна българска информационна агенция. Една от личностите, които поздравиха Агенция „Фокус“ за празника бе Росен Плевнелиев, президент на Република България в периода 2012 – 2017 година, който даде висока оценка за работата на медията. Президентът Плевнелиев коментира и роля на медиите в тежката световна политическа обстановка. Ще чуете разговора му с колегата Албена Иванова.\r\nЗа финал на предаването сме ви подготвили една здравословна тема – правилното хранене през лятото. Съвети ще чуем от диетолога проф. Донка Байкова.\r\nСлушайте „Метроном“ по Радио „Фокус“ от 10 до 13 часа, водещ – Цвета Лазаркова.", "date": "2017.06.10", "title": "Акценти в предаването „Метроном“ на Радио „Фокус“"}
{"url": "http://www.focus-news.net/news/2017/06/10/2403555/sofiya-po-temata-dishay-pishat-kandidat-studentite-na-izpita-po-zhurnalistika-v-su-sv-kliment-ohridski.html", "text": "По темата „Дишай!” пишат кандидат-студентите на изпита по журналистика в СУ \"Св. Климент Охридски\". Това съобщиха от пресцентъра  на учебното заведение. С писмен изпит по журналистика продължава втората кандидатстудентска сесия на Софийския университет за учебната 2017/2018 г. В 272 -ра аудитория на Софийския университет „Св. Климент Охридски” започна писменият изпит по журналистика. Кандидат-студентите, които са подали заявления за явяване на изпита днес, са 433. \r\nСветослава Шикова от гр. Пловдив изтегли темата „Дишай!”, по която ще пишат кандидат-студентите днес. Бяха изтеглени и още две контролни теми: „Четящият човек” и „Ние и другите”. \r\nЗаместник-ректорът на Софийският университет проф. Ренета Божанкова приветства кандидатите с „Добре дошли!“ в най-голямата зала на Софийския университет и изрази своята увереност, че ще работят отлично, за да заслужат правото да станат студенти на Факултета по журналистика и масова комуникация. \r\nПредседателят на изпитната комисия доц. Ефрем Ефремов също пожела успех на всички кандидат-студенти. Специалностите, за които кандидат-студентите могат да кандидатстват след успешно положен писмен и устен изпит, са: \"Журналистика\", \"Връзки с обществеността\" и \"Книгоиздаване\".", "date": "2017.06.10", "title": "София: По темата „Дишай!” пишат кандидат-студентите на изпита по журналистика в СУ \"Св. Климент Охридски\""}
{"url": "http://www.focus-news.net/news/2017/06/10/2403556/mvr-dvama-dushi-sa-zaginali-a-15-sa-raneni-pri-katastrofi-v-stranata-prez-izminaloto-denonoshtie.html", "text": "Двама души са загинали, а 15 са ранени при 16 тежки катастрофи в страната през изминалото денонощие. Това съобщиха от пресцентъра на МВР. Един от пострадалите е с опасност за живота. В столицата са станали 2 тежки и 144 леки пътни инцидента, при които има един загинал и един ранен.\r\nОт началото на годината жертвите на пътя са 243, а пострадалите - 3078.", "date": "2017.06.10", "title": "МВР: Двама души са загинали, а 15 са ранени при катастрофи в страната през изминалото денонощие"}
{"url": "http://www.focus-news.net/news/2017/06/10/2403559/ministar-valentin-radev-politicheskoto-i-profesionalno-rakovodstvo-na-mvr-provezhdat-rabotno-saveshtanie.html", "text": "Mинистър Валентин Радев, политическото и професионално ръководство на МВР провеждат работно съвещание в сградата на ведомството. Това съобщих от пресцентъра на МВР. В 11.30 часа пред сградата на министерството се очакват кратки изявления.", "date": "2017.06.10", "title": "Mинистър Валентин Радев, политическото и професионално ръководство на МВР провеждат работно съвещание"}
{"url": "http://www.focus-news.net/news/2017/06/10/2403560/sliven-dvama-dushi-sa-postradali-pri-katastrofa-mezhdu-lek-avtomobil-i-motoped-na-krastovishteto-mezhdu-bul-hadzhi-dimitar-i-ul-dimitar-dobrovich.html", "text": "Двама души са пострадали при катастрофа между лек автомобил и мотопед на кръстовището между бул. „Хаджи Димитър” и ул. „Димитър Добрович”, станало на 9 юни в 14.04 часа. Лек автомобил „Нисан Микра”, управляван от жена на 60-години, отнема предимство и удря мотопед „Малагути”. От произшествието са пострадали водачът на мотопеда, момче на 19 години, и момиче на 20 години, пътуващо с него. Двамата са транспортирани до МБАЛ-Сливен за оказване на медицинска помощ. Момичето е прието с наранявания по главата и с опасност за живота. Участниците в произшествието са от град Сливен. По случая е образувано досъдебно производство.", "date": "2017.06.10", "title": "Сливен: Двама души са пострадали при катастрофа между лек автомобил и мотопед на кръстовището между бул. „Хаджи Димитър” и ул. „Димитър Добрович”"}
{"url": "http://www.focus-news.net/news/2017/06/10/2403565/gl-prokuror-sotir-tsatsarov-ne-sam-osobeno-udoben-za-hora-koito-sa-sviknali-da-poluchavat-samo-blagovolenie-ili-pone-palno-malchanie-ot-prokuraturata.html", "text": "Не съм особено удобен за хора, които са свикнали да получават само благоволение или поне пълно мълчание от прокуратурата. Това каза главният прокурор Сотир Цацаров в предаването „Събуди се“ по Нова телевизия. Мисля, че да искаш съдебна реформа в България може да се разглежда по два начина – от една страна, това може да е професия, може да е средство за препитание, може да е политически лозунг, може дори да е средство за политическа прехрана, а от друга страна, погледнато от стриктно професионалния план, мисля, че е нещо съвсем полезно.  „Една визия за съдебната реформа в България може да бъде опасна за тези, които са противници на тази визия. Това е принципното положение. Не е опасна в смисъл развити болтове на автомобила или в смисъл деклариран страх за живота“, посочи Цацаров. По думите му е извършена експертна справка на автомобила на председателя на ВКС, установен е целият маршрут от София до Берковица и обратно, а до края на седмицата Военно-окръжната прокуратура ще излезе със становище за това дали има умишлено развити болтове на колата на Лозан Панов. „Моята визия също има противници. За тях тази визия е неудобна, даже политически неудобна“, коментира главният прокурор. Според него тезата „Прокуратурата в съдебната власт“, има подкрепата на всички прокурори, които работят в Прокуратурата на Република България. „Съмнявам се дали колегата да има подкрепата и на съдиите, особено във ВКС“, коментира той. Цацаров посочи, че трябва да бъдат разгледани общо три концепции за развитието на Прокуратурата. „Едната е – Прокуратура към изпълнителната власт. Това е може би най-опасната концепция, защото тя прави Прокуратурата придатък на изпълнителната власт. Втората концепция е - Прокуратура в съдебната власт, това е ситуацията в момента у нас. Политическите тези са че, така има безконтролен главен прокурор. Но с какво е безконтролен той? С това, че може да задържи някой за 72 часа и после ще трябва да го изправи пред съд. Няма действие на прокурора, което да не подлежи на съдебен контрол. Къде е безконтролността?“, каза той. По думите му третият модел е Велико народно събрание и извеждане на прокуратурата от съдебната власт. „Тази конструкция за мен е малко странна. Имаме законодателна, съдебна и изпълнителна власт. Прокуратурата ще стане отделна от трите власти. Те сега я обвиняват, че е четвърта власт, представете си извеждането на прокуратурата и от съдебната власт. Липсва контролът на Висшия съдебен съвет“, коментира главният прокурор. „Аз не съм светец, но знам и много добре за кой в тази държава не съм и особено удобен. Не съм особено удобен за хора, които са свикнали да получават само благоволение или поне пълно мълчание от прокуратурата. ЦУМ беше поредният пропаганден балон. Аз нямам проблем да се срещна с някой, който не е обект на разследване“, посочи Цацаров. Според него 90% от хората, които казват „съдебна реформа“, нямат грам понятие за това какво се крие зад този лозунг, а българските граждани искат справедливост, не лозунги. „Много по-лесно е да кажеш „Марш за европейско правосъдие“. В какво се изразява „европейското правосъдие за тях“? Намаляване на властта на главния прокурор. За мен европейско правосъдие е „Наглите“ да си седят в затвора“, посочи той. Главният прокурор коментира и казуса с охранително съоръжение на границата. „Съдбата на този казус ще се реши от две проверки – една, възложена на Държавна агенция „Национална сигурност“, другата, възложена на Агенцията за държавна финансова инспекция. Проблемът със съоръжението се политизира до болка“, каза Цацаров. Според него най-важното при случая с нападнатата камериерка от шведски турист е тя да види, че има държава. „Въпросният турист да бъде задържан, независимо откъде е. След това да има един бърз процес, който да въздаде справедливост“, коментира главният прокурор. По думите му най-верният поглед за това как трябва да изглежда съд и прокуратура е погледът на жертвата. „Българският гражданин живее там, работи там. Кой ще ми каже, че чуждестранният турист е по-ценен от българския гражданин? Пазейки този турист, ние поставяме на заден план българския гражданин. Това тук не е място за евтин алкохолен туризъм и ако е, трябва да се прави по правилата“, коментира Цацаров.", "date": "2017.06.10", "title": "Гл. прокурор Сотир Цацаров: Не съм особено удобен за хора, които са свикнали да получават само благоволение или поне пълно мълчание от прокуратурата"}
{"url": "http://www.focus-news.net/news/2017/06/10/2403557/ria-novosti-prezidentat-na-balgariya-rumen-radev-zayavi-che-e-poddrazhnik-na-otmyanata-na-sanktsiite-sreshtu-rusiya.html", "text": "Президентът на България Румен Радев заяви, че е поддръжник на отмяната на санкциите срещу Русия, но сам не може да инициира такъв процес, предава РИА „Новости“.\r\nСофия може да инициира в Европейския съюз отмяна на санкциите, въпреки че за това не е достатъчен само един глас. Според агенцията Радев е анонсирал и среща с Владимир Путин в най-скоро време. Николай Братанов", "date": "2017.06.10", "title": "РИА „Новости“: Президентът на България Румен Радев заяви, че е поддръжник на отмяната на санкциите срещу Русия"}
{"url": "http://www.focus-news.net/news/2017/06/10/2403558/veliko-tarnovo-sedmi-natsionalen-folkloren-festival-nasred-megdana-v-arbanasi-shte-se-provede-na-10-i-11-yuni.html", "text": "VII Национален фолклорен фестивал „Насред мегдана в Арбанаси” ще се проведе на 10 и 11 юни, съобщиха от пресцентъра на Община Велико Търново. Събитието ще бъде открито в 10.00 часа, като програмата и в двата дни продължава до 19.00 часа. Предвижда се организиране на улица на занаятите, както и училище по рисуване. Организатори на проявата са Община Велико Търново, кметство на с. Арбанаси, Народно читалище „Иларион Драгостинов”.\r\nНационален фолклорен фестивал „Насред мегдана в Арбанаси” е продължение на фестивала „Хоро сред село”, който се е провеждал в село Арбанаси през 1987 и 1988 година и е бил организиран от Градската асоциация за култура и туризъм във Велико Търново. Инициативата за възстановяването на фестивала е на Община Велико Търново.", "date": "2017.06.10", "title": "Велико Търново: Седми Национален фолклорен фестивал „Насред мегдана в Арбанаси” ще се проведе на 10 и 11 юни"}
{"url": "http://www.focus-news.net/news/2017/06/10/2403562/shumen-22-godishen-mazh-e-zadarzhan-za-krazhba-na-4200-lv-ot-kazino-v-grada.html", "text": "22-годишен мъж е задържан за кражба на 4200 лв. от казино в града. Това съобщиха от пресцентъра на ОДМВР-Шумен. Работата по разкриване на кражбата полицейските служители започнали след получаване на сигнала. По данни на управителя на казино на бул.„Славянски“  в града крадецът е откраднал 4 200 лева от незаключен шкаф  в нощта срещу 9 юни. До него стигнал клиент на казиното, който използвал моментно невнимание на служителите в търговския обект. За разплитането на случая помогнал свидетел. Той дал описание на млад мъж, който излязъл от казиното и подозрително бързо и оглеждайки се отдалечил от него. Предприети са незабавни действия за установяване на самоличността му. В жилище, обитавано от 22-годишния А.К.е извършено претърсване. Намерени били малко над 1300 лева. Мъжът, който от известно време попаднал в полезрението на полицията, не дал смислени обяснения за произхода им. Малко по-късно признал, че е автор на кражбата на парите.\r\n22-годишният е автор и на грабеж през месец януари. На 21 януари т.г. един час след полунощ заплашил с нож работещата в павилион на бул.„Велики Преслав“ 19-годишна жена и отнел сумата от 430 лева.\r\nМъжът бил задържан в полицейското управление в града. Материалите са докладвани на прокурор от районната прокуратура. На 22–годишния мъж са повдигнати обвинения за извършените престъпления. Работата по документиране на престъпленията продължава.", "date": "2017.06.10", "title": "Шумен: 22-годишен мъж е задържан за кражба на 4200 лв. от казино в града"}
{"url": "http://www.focus-news.net/news/2017/06/10/2403564/pazardzhik-v-kurorta-atoluka-kray-ravnogor-se-provezhda-tridnevna-lyatna-sreshta-na-gabite-i-gabarite.html", "text": "В курорта Атолука край Равногор се провежда тридневна Лятна среща на „Гъбите и гъбарите” от страната и чужбина, съобщиха за Радио „Фокус“ – Пазарджик организаторите на проявата. Събитието ще продължи и през двата почивните дни. За днес сутринта е предвидени екскурзия за събиране на гъби в района на Атолука, Равногор и Брацигово. С тях след това ще бъде подредена изложба. В програмата са включени и два семинара, защото една от целите на организаторите е присъстващите да се запознаят с новостите. Темата на първия е „Култивиране на кладница” и „Познаваме ли манатарковите гъби”. Ще ги водят Валентин Влайков и д-р Борис Асьов. Подготовката и дегустацията на традиционната гъбена чорба е друг любим момент при подобни срещи. Община Брацигово, читалището в Равногор и къща за гости Атолука са спонсори на срещата.\r\nАлбена ЖИЛЕКОВА", "date": "2017.06.10", "title": "Пазарджик: В курорта Атолука край Равногор се провежда тридневна Лятна среща на „Гъбите и гъбарите”"}
{"url": "http://www.focus-news.net/news/2017/06/10/2403569/afp-islyamisti-ubiha-13-morski-pehotintsi-vav-filipinite.html", "text": "В престрелка с ислямистки бойци в южния град на Филипините Марави, 13 морски пехотинци са били убити, съобщава AFP.\r\nФилипинските военни се опитват да се справят с няколкостотинте бойци, развяващи черното знаме на групировката „Ислямска държава“ и които завзеха на 23 май мюсюлманския град Марави .\r\nТака жертвите на правителствените войски достигнаха 58, а на цивилните 20. Николай Братанов", "date": "2017.06.10", "title": "AFP: Ислямисти убиха 13 морски пехотинци във Филипините"}
{"url": "http://www.focus-news.net/news/2017/06/10/2403571/veliko-tarnovo-za-sedma-poredna-godina-po-initsiativa-na-rayonna-lekarska-kolegiya-shte-se-provedat-mollovi-dni.html", "text": "За седма поредна година по инициатива на Районна лекарска колегия – Велико Търново ще се проведат „Моллови дни”, съобщават от Колегията. Събитието е на името на съоснователя и пръв председател на Българския лекарски съюз от 1901 г. д-р Димитър Моллов, роден в село Беброво, община Елена. То се провежда съвместно с Областен управител на област Велико Търново и Община Елена и за първа година има специално подбран медиен партньор – най-голямата здравна общност в България CredoWeb.\r\nНовост в тазгодишните „Моллови дни” е представянето на книгата „Д-р Димитър Моллов – основателят” по едноименния филм, който колегията направи миналата година по повод 170-годишнината от рождението на д-р Димитър Моллов. Книгата и филмът са резултат от работата на дългогодишния радио и телевизионен репортер и доказан документалист Момчил Йончев. В печатното издание специално му помага и друг журналист и публицист – Милка Денева. Така в съавторство и печатното издание, подобно на филма, пожъна успех.\r\nБЛС във Велико Търново благодари на журналистите Момчил Йончев и Милка Денева, защото успяха да предадат възхищението и почитанието на колегията към живота и делото на д-р Моллов. Книгата и документалната лента популяризират делото на един от най-големите умове на българското Възраждане, съчетал в един човек общественик, книжовник, предан на родината патриот и не на последно място лекар – първият български хирург.\r\nПредставянето на книгата „Д-р Димитър Моллов – основателят” ще се състои на 10 юни, когато ще бъде връчена и нарочно изработената награда на РЛК в старата столица – плакет с почетна грамота за медик с особени заслуги към медицината и лекарската професия. Тази година честта да вземе отличието заслужи великотърновският АГ-специалист д-р Мавроди Калейнски.\r\nГости на седмите „Моллови дни” ще са медици от цялата страна, защото събитието отдавна придоби национален характер. Потвърдиха участие и народните представители от д-р Александър Александров и д-р Валентина Найденова от Комисията по здравеопазване в 44-то НС.", "date": "2017.06.10", "title": "Велико Търново: За седма поредна година по инициатива на Районна лекарска колегия ще се проведат „Моллови дни”"}
{"url": "http://www.focus-news.net/news/2017/06/10/2403568/gabrovo-svetovniyat-den-na-pleteneto-shte-otbelezhat-v-etnografski-muzey-na-otkrito-etar.html", "text": "Световният ден на плетенето ще отбележат в Етнографски музей на открито „Етър“ в Габрово. Това съобщи за Радио „Фокус“ – Велико Търново Мариета Илиева, главен организатор на събитието. Инициативата ще премине под надслов „На седянка с куки и шарени кълбета”. Участниците в него ще бъдат разпределено в няколко секции. Ще бъдат представени техники на плетене на една, на две и на четири куки. Жените със сръчни ръце, които изработват шита дантела, ще бъдат разположени на поляната пред Часовниковата кула, а пред Гайтанджийската одая ще се плете с царевична шума. Група за плетене ще има и на чардака на Табаханата. Музеят ще осигури материали за плетене на всички участници, които са се записали предварително. „Могат да участват хора, които могат да плетат малко, или пък такива, които изобщо не могат да плетат, но имат желание да се научат. Малки или големи – няма ограничения. Всички могат да заповядат при нас“, допълни Мариета Илиева. Тя посочи, че подобна инициатива се организира за първи път в „Етър“-а. „Като цяло инициативата е много млада – от 2005 година. Ние, в Музея, решихме да се присъединим, тъй като е плетене на открито , а ние сме Музей на открито“, допълни организаторът. Заниманията в ЕМО „Етър“ ще продължат до 16.00 часа.\r\nНадежда КРЪСТЕВА", "date": "2017.06.10", "title": "Габрово: Световният ден на плетенето ще отбележат в Етнографски музей на открито „Етър“"}
{"url": "http://www.focus-news.net/news/2017/06/10/2403563/the-guardian-iranskite-vlasti-arestuvaha-sedem-dushi-vav-vrazka-s-atentatite-v-teheran.html", "text": "Иранските власти арестуваха седем души, заподозрени в съучастие при атаките в в парламента и мавзолея на Аятолах Хомейни, при който загинаха 17 души, съобщава The Guardian. \r\nАхмад Фазелиан, провинциален съдебен служител, каза, че седмината задържани във Фардис, град на около 50 километра западно от Техеран са заподозрени в „осигуряване на подкрепа за терористичния екип и връзки с групировката „Ислямска държава“. Николай Братанов", "date": "2017.06.10", "title": "The Guardian: Иранските власти арестуваха седем души във връзка с атентатите в Техеран"}
{"url": "http://www.focus-news.net/news/2017/06/10/2403573/dimitar-popov-bdzp-gotse-delchev-80-ot-egipetski-leshoyadi-v-balgariya-gnezdyat-v-iztochnite-rodopi.html", "text": "80% от египетски лешояди в България гнездят в Източните Родопи. Това каза за Радио „Фокус“ – Пирин Димитър Попов, председател на структурата на Българското дружество за защита на птиците (БДЗП) в Гоце Делчев. По думите му гъстотата на вида е най-висока около град Маджарово. „За последните 30 години на Балканите популацията на вида е намаляла с над 80%, а у нас само за 12 години -двойно. Още от самото си създаване Българското дружество за защита на птиците стартира дейности, които имат за цел опазването на този изчезващ вид“, каза още Попов. Той добави, че Българското дружество за защита на птиците прави площадки за изкуствено подхранване на египетския лешояд именно около град Маджарово. „Там дружеството основава и природозащитен център, защото е много важно да правим всичко възможно да подсигурим новото поколение“, коментира Попов. Той подчерта, че птиците са най-уязвими по време на размножителния период и когато малките правят първите си опити да полетят. По думите му целта на дружеството е да подсигурм това ново поколение египетски лешояди и да следи за опасности, които могат да бъдат от най-различно естество. „За всичките тези опасности, разбира се, човекът е основната причина – от възникването на пожари до преследването на тези птици и тяхното безпокоене. Не са редки и случаите на бракониерство и посегателства срещу този вид с цел препариране или износ на диви птици зад граница“, уточни Попов.\r\nЛивия НИНОВА", "date": "2017.06.10", "title": "Димитър Попов, БДЗП-Гоце Делчев: 80% от египетски лешояди в България гнездят в Източните Родопи"}
{"url": "http://www.focus-news.net/news/2017/06/10/2403567/videlina-gandeva-op-turizam-plovdiv-otchita-se-70-rast-na-poseshteniyata-v-turisticheskite-tsentrove-v-grada.html", "text": "Отчита се 70% ръст на посещенията в туристическите центрове в Пловдив в сравнение с миналата 2016 година. Това каза за Радио „Фокус“ – Пловдив Виделина Гандева, директор на ОП „Туризъм“ в Пловдив. По думите ѝ данните показват, че 8000 туристи са преминали през три от информационните центрове само за месец май. „Данните са за туристическите информационните центрове до Централна поща, срещу Етнографския музей, плюс Дигиталния център до него. Най-много са посещенията от чуждестранни туристи от Испания, Франция, Германия, Великобритания, Гърция, Турция, Китай и Япония“, каза още Виделина Гандева. Тя уточни, че все още няма данни за посещаемостта на новооткрития Туристически информационен център (ТИЦ), който се намира до Римския стадион в Пловдив.\r\n„Този нов информационен център е трети с персонално обслужване и общо пети в града. Пловдив наистина може да се гордее с това ново бижу. Освен страхотното и много подходящо място, което е наследник на книжарница „Отец Паисий“, ние сме осигурили много интересен магнит, показващ на туристите как е изглеждало мястото на центъра в края на 19-ти и началото на 20-ти век. Мониторите, които са разположени отвън, са от последно поколение на техниката. Софтуерът е настроен така, че да може да се вмъква културната програма на всеки един от нашите обекти в реално време. Показват се картата на Пловдив и културните фестивали, които се случват в момента или тепърва предстоят“, обясни Гандева. Директорът на ОП „Туризъм“ в Пловдив посочи, че новият информационен център за туристи не е спрял да обслужва гостите на града дори и по време на ремонтните дейности на помещението.\r\nТони МИХАЙЛОВ", "date": "2017.06.10", "title": "Виделина Гандева, ОП „Туризъм“ – Пловдив: Отчита се 70% ръст на посещенията в туристическите центрове в града"}
{"url": "http://www.focus-news.net/news/2017/06/10/2403577/ministar-nikolina-angelkova-nyamame-danni-za-otkazali-se-shvedski-turisti-sled-sluchaya-s-napadnata-kamerierka.html", "text": "Няма как да бъдем слугинаж или чуждопоклонници на чуждестранни граждани, независимо за какво идват в нашата страна. Всеки, който посещава България, е длъжен да се съобразява с традициите, културата и най-вече със законите ни. Това каза министърът на туризма Николина Ангелкова в предаването „Седмицата“ по Дарик радио във връзка със случая с нападната камериерка от шведски турист. „Нямаме данни за отказали се шведски туристи. Те за миналата година са били около 38 хиляди за цялата година. Тази година, до момента, от януари до април, са около 4 200, което е с около 15% повече от миналата година. Може би ще стигнат около 40 хиляди. Очаква се ръст, в сравнение с миналата година“, посочи Ангелкова. По думите ѝ общо скандинавските туристи през миналата година у нас са били около 200 хиляди. „Голяма част от тях се интересуват от културноисторически туризъм. Повечето от тях идват за почивка на море. Ние насърчаваме туроператите да предлагат културноисторически туризъм, балнео и спа съчетани“, каза тя. Според нея изключително важно е как ние рекламираме нашата страна. „Имиджът, който ние търсим и даваме, определя профила на туристите, които ще посетят страната. За миналата година ние бяхме поставени от „National geographic” -Русия, като дестинация за семеен туризъм“, съобщи министърът на туризма. Във връзка с подалия оставка председател на Българската асоциация на хотелиерите и ресторантьорите Благой Рагин, Ангелкова каза, че Министерството на туризма по никакъв начин пряко не участва в работата на неправителствения сектор. „Аз счетох, че е морално и редно един човек, който формира мнението в сектор „Туризъм“, какъвто е Благой Радин, като председател на Българската асоциация на хотелиерите и ресторантьорите, е длъжен да се държи на положение и най-малко от него би трябвало да се очакват подобни изказвания“, коментира тя. По думите ѝ 90% от услугата в сектора се формира именно тези хора, които работят като камериерки, сервитьори, готвачи, бармани, рецепционисти. „В голяма част от територията на страната, туризмът е на едно от първите места като сектор, който е структуроопредлящ за развитието на даденото населено място. Заедно със земеделието, те покриват почти цялата територия на страната“, каза министърът на туризма. Според нея към момента, на база на ранните записвания и заявките за чартърни полети, можем да се обединим около очакван ръст на чуждестранните туристи от 7%, който може да стигне до 10%. „Миналия сезон, от май до октомври, имахме 6 500 000 чуждестранни туристи, а за цялата година бяха 8 200 000. Което е около 18% ръст“, посочи тя. По думите ѝ изключително важно е какво се случва около нас, а в Европа и в световен мащаб. „За нас е важно да има мир и спокойствие навсякъде, защото чрез гарантиране на мира и спокойствието, ние можем да очакваме България да се посещава като туристическа дестинация. Напоследък това е едно от основните условия, които туристите съблюдават, когато избират мястото на своята почивка“, коментира Ангелкова. Тя съобщи, че плажовете в България са общо 237, от които 96 са дадени на концесия.", "date": "2017.06.10", "title": "Министър Николина Ангелкова: Нямаме данни за отказали се шведски туристи след случая с нападната камериерка"}
{"url": "http://www.focus-news.net/news/2017/06/10/2403576/premierat-boyko-borisov-ochakvam-v-ponedelnik-ukaz-ot-prezidenta-za-otstranyavaneto-na-plamen-uzunov.html", "text": "Очаквам в понеделник указ от президента за отстраняването на Пламен Узунов. Това коментира пред журналисти премиерът Бойко Борисов на проверката по изграждането на третия лъч от метрото във връзка с излезлите в медийното пространство снимки на бившия служебен министър на вътрешните работи и съветник на президента – Пламен Узунов с нацистки поздрав, предаде репортер на Агенция „Фокус“. „Карате ме да си отварям устата без да го желая по никакъв начин. Най-добронамерен съм. Какво получавам? Вчера си стиснах зъбите, забраних на партията да правят трибунка да говорят в парламента за въпрос на Антон Кутев, нагъл въпрос, за моите назначения от страна на кадрите на патриотите. Във вчерашното интервю президентът отговори ли за това, че вътрешният министър на неговото служебно правителство и сега съветник по сигурността, където би трябвало ДАНС да отиде, и разузнаването, се е направил на Хитлер. Той тогава каза ли, че това е недопустимо и аз ако си спомняте още вечерта уволних зам.-министъра на регионалното развитие. Казах им на патриотите „не“ и за радост те ме подкрепиха. Надявам се, че в понеделник ще видим указ за отстраняването на този съветник, сега събота и неделя не се издават укази. Вие 10 дни ни съсипахте за тези снимки, вие ни разкатахте“, коментира Борисов. По думите му в ЕНП е имало съвещание за това. „Виждате как от една шега, човекът се шегувал, имало карнавал, направил се. Сега трябва да му вземем главата по същата логика. Зам.-министърът беше свястно момче, отишъл с жена си на музей във Великобритания, на Мадам Тюсо и се снимал. Това му изяде главата. Когато хвърляш камъни в стъклената си къща, накрая ще се счупи и твоето прозорче. Понеже ми зададохте въпрос, нямаше да го повдигна никога, и днес щях да си замълча. Излиза, че всеки може да си говори, когато пожелае, да хвърля камъни по стъклената си къща и да си мисли, че няма да му се счупи. Не дадох ли аз пример във Франция?“, запита Борисов. \r\n„Първото, което казах на президентите там – поздрави от нашия президент, много ще се радваме да посетите България, защото президент отива при президент, такъв е протоколът. С кое заслужихме вчера ние да ни тричат по този начин? Виновни за почти всичко. Ясен ли бях? Хубаво е да питате както мен, така и тях. Вие ме пресрещнахте пред КРИБ на бала на работодателите с въпроси кога ще уволня зам.-министъра. Не ни оставихте 10-15 дни. Довчера в парламента се говореше и аз на Кутев не му отговорих по този начин. Има ги и снимките и всичко. За да не прехвърля върху президентската институция проблем. Затраях си, само че другите не искаха да си траят за тяхната гузност“, каза още Бойко Борисов.\r\nЛюба АЛЕКСИЕВА", "date": "2017.06.10", "title": "Премиерът Бойко Борисов: Очаквам в понеделник указ от президента за отстраняването на Пламен Узунов"}
{"url": "http://www.focus-news.net/news/2017/06/10/2403554/ministar-krasimir-karakachanov-zaginaliyat-kap-georgi-anastasov-shte-bade-povishen-posmartno-v-zvanie.html", "text": "Загиналият кап. Георги Анастасов ще бъде повишен посмъртно в звание. Това каза министърът на отбраната Красимир Каракачанов в ефира на предаването \"Тази събота\" по бТВ във връзка с инцидента, при който по време на учение \"Черно море 2017\" военен вертолет \"Пантер\" падна във водата и загина 38-годишният капитан на екипажа. \"Благодарение на професионалните качества на капитан Анастасов, животът на останалите двама души е спасен и съм издал заповед за неговото повишаване в звание от капитан в майор, макар и посмъртно за съжаление\", заяви министърът.\r\n\"Това, което е ясно към момента, е че по време на морско учение \"Черно море 2017\", в която са участвали хеликоптери \"Пантер\" от ВМС, се е провеждала стрелба по морска цел. Хеликоптерът е извършил успешно стрелбата, след което е трябвало да се отправи към брега. Захождайки пред кораба, перката на вертолета се е закачила на образно казано пилон, на който се окачват знамената, на кораба, но пилотът е овладял хеликоптера и се е отправил към брега. Явно в следващите минути апаратурата на хеликоптера дава проблем и той го връща обратно към кораба, за да може да бъде приводнен т.е. да бъде свален във водата близо до кораба, за да могат по-бързо и по-ефективно да работят спасителните екипи. На практика връщайки хеликоптера към кораба със своите действия е дал възможност на своите колеги да се спасят\", обясни министърът на отбраната.\r\nМинистър Каракачанов заяви, че спасителните екипи са работили много бързо и професионално, но при падането на вертолета във водата двамата от екипажа са успели да излязат, но капитанът не е успял. Следствените действия ще кажат защо. \r\n\"Обадил съм се лично на бащата на загинали я капитан. Изразих своите съболезнования. Министерство на отбраната поема всички разходи по транспортирането на семейството до Варна, тъй като семейството е от Ямбол, и разходите по погребението\", каза още Красимир Каракачанов", "date": "2017.06.10", "title": "Министър Красимир Каракачанов: Загиналият кап. Георги Анастасов ще бъде повишен посмъртно в звание"}
{"url": "http://www.focus-news.net/news/2017/06/10/2403579/pazardzhik-deputatat-ot-gerb-desislava-kostadinova-poseti-zasegnatiya-ot-svlachishte-kvsahata-v-peshtera.html", "text": "Народният представител от ГЕРБ-Пазарджик Десислава Костадинова посети засегнатите от свлачище къщи в кв. „Сахата“ в Пещера, съобщиха от ГЕРБ - Пазарджик. Свличането на земна маса и подпочвени води напука десетина къщи, нагъна тротоара пред тях. Три от сградите са най-засегнати, тъй като водата идваща от горския склон се стича предимно в тях. Потърпевшите от ул.„Ангел Калоянов“ показаха на Костадинова какви са пораженията. „За ситуацията на тази улица ежедневно се информирам от кмета Николай Зайчев. На мястото са направени няколко огледа от външни специалисти, които трябваше да изяснят причините за събирането на толкова много вода, която буквално се излива в къщите. Оказва се, че тук проблем има от години, изградено е хидротехническо съоръжение, но водата е намерила начин да го заобиколи. Освен това в най-горната част на склона е тръгнало свлачище. Гледайки това, което се е случило, трябва да кажа, че страдам заедно с хората, които са вложили много, за да направят своите домове, а днес те са съсипани“, сподели народният представител Десислава Костадинова. Община Пещера има готовност да настани живеещите в най-засегнатите къщи в общински жилища.  На база на направените проучвания в района стартират изкопни дейности над жилищата. По този начин от Община Пещера се надяват да отклонят водата от домовете на хората. Общинската комисия по бедствия и аварии ще започне и работа по описване на щетите по къщите. С обобщената информация администрацията се ангажира с подготвянето на проект, с който да кандидатства пред междуведомствената комисия за отпускането на средства.", "date": "2017.06.10", "title": "Пазарджик: Депутатът от ГЕРБ Десислава Костадинова посети засегнатия от свлачище кв.„Сахата“ в Пещера"}
{"url": "http://www.focus-news.net/news/2017/06/10/2403561/dvamata-postradali-piloti-pri-intsidenta-s-helikopter-panter-sa-v-stabilno-sastoyanie.html", "text": "Двамата пострадали пилоти при вчерашния инцидент с хеликоптер „Пантер“ днес, са в стабилно състояние. Те са настанени за лечение в реанимацията на Военноморска болница – Варна. Това съобщиха от пресцентъра на Министерство на отбраната. Капитан Павел Симеонов и капитан Анатоли Апостолов са контактни и с нормални жизнени функции. Лекуващият екип дава добри прогнози за пълното възстановяване на двамата пилоти.", "date": "2017.06.10", "title": "Двамата пострадали пилоти при инцидента с хеликоптер „Пантер“ са в стабилно състояние"}
{"url": "http://www.focus-news.net/news/2017/06/10/2403582/kmetat-na-sofiya-yordanka-fandakova-polovin-miliard-evro-shte-struva-tretiyat-lach-na-metroto.html", "text": "Близо половин млрд. евро е стойността на третата линия на метрото заедно с депото и заедно с 20 метровлакове, които вече се произвеждат по наша поръчка. Това каза пред журналисти кметът на София Йорданка Фандъкова по време на проверката по изграждането на третия лъч от метрото, предаде репортер на Агенция „Фокус“. „Общо стойността на третата линия на метрото е около 380 млн. евро безвъзмездни европейски средства и около 112 млн. евро местно съфинансиране“, поясни Фандъкова.\r\nПо думите ѝ всички станции от третия лъч на метрото се изграждат абсолютно по график. „Следващата седмица вече очаквам да започнат и същинските дейности и по новите 4 станции, за които беше одобрена апликационната форма от ЕК. Благодаря ѝ за доверието, защото това финансиране, което се отпуска допълнително за софийското метро, означава доверие в изпълнението на този проект, който беше наречен от Комисията проект за пример. Благодаря лично на премиера Борисов, на министър Московски, финансовия министър Горанов за това, че винаги подкрепят изпълнението на проекта и с националното съфинансиране, както и на моите колеги, на г-н Стоян Братоев“, допълни Фандъкова. Тя уточни, че метрото трябва да продължава да се развива и затова необходимите собствени средства ги отделя, за да може да продължи с по-големи темпове строителството до Горна Баня. „2019 г. втората половина на годината да имаме 12 км метро с 12 метростанции. Софийското метро ще обслужва почти половин милион души дневно. Това е не само най-големият, но и най-големият екологичен транспорт, който се изпълнява в София. Всеки, който говори за по-малко автомобили и чистота на въздуха, не трябва да забравя, че с този проект се спестяват огромни количества вредни емисии във въздуха. До момента около 70 000 тона годишно спестяваме. С изграждането на новите линии ще спестяваме още 11 000 тона годишно по предварителни разчети. Специално поисках и етажен буферен паркинг да се направи при Горна Баня, за да може повече хора да оставят автомобилите си и да използват най-екологичния транспорт“, каза още кметът на София.\r\nЛюба АЛЕКСИЕВА", "date": "2017.06.10", "title": "Кметът на София Йорданка Фандъкова: Половин милиард евро ще струва третият лъч на метрото"}
{"url": "http://www.focus-news.net/news/2017/06/10/2403580/premierat-boyko-borisov-da-vzemat-vsichki-sluzhbi-shtom-gi-iskat.html", "text": "Да ги вземат всичките служби, щом ги искат - всичките да ги вземат. Това каза пред журналисти премиерът Бойко във връзка с това, че президентът Румен Радев поиска разузнаването да мине под шапката на президентството, предаде репортер на Агенция „Фокус“. „Не съм чул, за да коментирам. Много желания има за власт, по-добре е тази, която имаме, да я управляваме добре. Няма да съм този, който първи ще наруши добрия тон, макар че имам много основания. Отново заварихме едно секретно министерско постановление, което страшно ми напомня постановлението на по-предишното правителство за „Уестингхаус“. А то е, че се взима решение, по-късно следващите да вземат решение да купят Грипен-и“, коментира Борисов. По думите му, като не взимат решение, да не го взимат и да не го препоръчват. „Експертите ще решат какво да взимат. Да ги вземат всичките служби щом ги искат, всичките да ги вземат. Ето сега отвил се болт на кола на НСО, кой носи отговорност? Под кое разпореждане? Кой носи отговорност? Ако мога да прехвърля отговорността върху президента за всичко, още по-добре. Така ли излиза?“, запита премиерът.\r\nЛюба АЛЕКСИЕВА", "date": "2017.06.10", "title": "Премиерът Бойко Борисов: Да вземат всички служби, щом ги искат"}
{"url": "http://www.focus-news.net/news/2017/06/10/2403578/premierat-boyko-borisov-za-koruptsiyata-v-dai-aresti-i-da-vlizat-v-zatvora.html", "text": "Арести и да влизат в затвора. Това каза пред журналисти премиерът Бойко Борисов в отговор на въпрос, свързан с войната по пътищата и затова, че корупцията в ДАИ продължава, предаде репортер на Агенция „Фокус“. „ Сега ще правя съвещание в МВР във връзка с административната реформа, особено в службите на КАТ. Има много субективни причини - нямали компютри, сгради, хартия, сайт. Извикал съм 15-20 началника, и от данъчните и финансите. Надявам се в най-скоро бъдеще тези бележки и номерца, които се взимат и хората чакат с дни, ще ги ликвидираме“, заяви Борисов. \r\nЗа оградата по границата и войната БСП -„Обединени патриоти“, премиерът посочи, че ДАНС и държавната финансова инспекция работят. „Колкото по-малко се нарича ограда, а предпазно съоръжение си спестяваме гнева на хора, както се изсипа върху Орбан. Ние се договорихме със съседите, че това е предпазно съоръжение и го пазим заедно от двете страни. Това съоръжение ще бъде в огромната си част ефективно, когато свършат обществените поръчки и бъде накачено с термокамери, видеонаблюдение и новите автомобили“, посочи той. Според него това съоръжение служи само ако дойдат големи маси хора - да подпрат откъм Турция или Гърция и да помогнат на граничарите и военните, които са там, за да не могат да го преодоляват лесно. „То не е защитна стена, не е конструирано като такова, а да подпомогне. Съоръжението работи, става добро, направихме много пътища там. Ако някой е нарушил нещо, като двете агенции си дадат докладите на прокурорите, те ще вземат и необходимите мерки“, посочи Борисов и добави, че опозицията е за това - да говори. „Не съм аз човекът, който да им дава съвет дали са градивни или деструктивни. Всяка партия да си определя сама поведението“, каза още Бойко Борисов.\r\nПопитан с каква европейска мисия ще отиде при Ердоган в Турция, Борисов отговори: „Нека да не си поставяме големи цели и да си прескачаме възможностите. Факт е, че за нашето съоръжение и във Франция, Германия и ЕК, знаят, че сме направили нещо стабилно, добро и всички благодарят, че защитаваме добре границата. Това е важното“. \r\nЛюба АЛЕКСИЕВА", "date": "2017.06.10", "title": "Премиерът Бойко Борисов за корупцията в ДАИ: Арести и да влизат в затвора"}
{"url": "http://www.focus-news.net/news/2017/06/10/2403572/premierat-boyko-borisov-za-intsidenta-v-cherno-more-osven-beztsenen-choveshki-zhivot-zagubihme-i-50-mln-lv.html", "text": "Познавах лично Анастастов – прекрасен пилот. Това коментира пред журналисти премиерът Бойко Борисов във връзка с инцидента, станал по време на военно учение в Черно море, предаде репортер на Агенция „Фокус“. „Пак със своите действия до последно се е борил и е спасил живота на другите двама. С г-н Каракачанов ще се видим в МВР и посмъртно ще го повишат в чин майор. В случая сме купили възможно най-добрият хеликоптер в света. Понеже застраховките не важат за военната техника, сме загубили и 50 млн. лв. вчера, освен безценния човешки живот на един прекрасен летец. Но и 50 млн. лв. – колкото са коледните надбавки на пенсионерите. Когато си говорим за такива скъпи играчки и хобита, трябва да преценяваме кое е най-важното, защото всяка сутрин показвате хора, които искате да им запълним дупките и да им ремонтираме пътищата. Другите показвате хора в неравностойно положение, които също поставят своите проблеми. Други поставят проблеми, свързани с пенсиите. Поели сме ангажимент към образованието за учителските заплати – физкултурните салони“, заяви Борисов. \r\n\"Когато изведнъж се появяват такива огромни харчове за отбрана, бих попитал дали президентът Румен Радев в интервюто си от вчера е говорил за това, че неговият шеф, ментор, или както се казва там, г-жа Корнелия Нинова беше единствената, която не подкрепи 2% за въоръжаване, коментира премиерът. „Коментира ли това в интервюто? Защо така услужливо го е подминал? Единствените, които не подкрепят 2% за въоръжение беше г-жа Нинова. Казах ѝ публично, че ако и аз подкрепя нейната теза, ще излезем от КСНС с тежък конфликт между двете институции. Но това явно се е спестило“, каза още Бойко Борисов.\r\nЛюба АЛЕКСИЕВА", "date": "2017.06.10", "title": "Премиерът Бойко Борисов за инцидента в Черно море: Освен безценен човешки живот, загубихме и 50 млн. лв."}
{"url": "http://www.focus-news.net/news/2017/06/10/2403583/bbc-spetsialni-chasti-na-sasht-v-pomosht-na-filipinskata-armiya.html", "text": "Специални части на САЩ са се включили в помощ на филипинските военни за възстановяване на реда в южния град Марави, завзет от бойци на групировката „Ислямска държава“, съобщaва BBC. \r\nСилите на САЩ предоставят само техническа помощ и няма да участват в сражения. Президентът Родриго Дутерте, след встъпването си в длъжност заплаши да ограничи американското военно присъствието. \r\nМарави се намира на южния остров Минданао, и има значително мюсюлманско население, като периодично избухват сепаратистки бунтове. \r\nПрипомняме, че 13 филипински морски пехотинци бяха убити по-рано в престрелка с ислямистките бойци. Николай Братанов", "date": "2017.06.10", "title": "BBC: Специални части на САЩ в помощ на филипинската армия"}
{"url": "http://www.focus-news.net/news/2017/06/10/2403585/videlina-gandeva-op-turizam-plovdiv-gradat-se-utvarzhdava-kato-uikend-destinatsiya-predpochitana-ot-turistite-v-balgariya.html", "text": "Все повече град Пловдив се утвърждава като уикенд дестинация, предпочитана от туристите в България. Това каза за Радио „Фокус“ – Пловдив Виделина Гандева, директор на ОП „Туризъм“ в Пловдив. По думите ѝ се увеличава броят на туристите, които пристигат в града, за да станат част от богатата културна програма. „Пловдив наистина се предпочита като уикенд дестинация по отношение на вътрешния туризъм и градовете в страната. През уикендите се регистрират посещения на гости от София, Стара Загора, Варна, Бургас и много други градове. Пловдив е изключително достъпен. Има бърз достъп до него по магистралите. Българските туристи идват тук, за да видят различни фестивали и събития, които се провеждат. Заведенията в централната част на града също предлагат богата програма, многобройни и разнообразни са събитията и в квартал „Капана“, коментира Виделина Гандева. Тя посочи, че предстои ОП „Туризъм“ да възложи специално маркетингово проучване, което да предостави по-точни данни за посещаемостта на града през уикендите. „Ние направихме маркетингово проучване във връзка с един дълъг уикенд около Великден. Тогава се оказа, че хотелите в Пловдив регистрират 30 % ръст на нощувките от туристи в сравнение със същия период на 2016 година. Действително се стараем да организираме дълги уикенди, наситени със събития. Те започват още от петък сутринта, а понякога още от четвъртък. Случва се уикендът да се слее и с ден, който е обявен за национален празник, което отново осигурява благоприятни условия за посещаемост“, посочи Виделина Гандева.\r\nТони МИХАЙЛОВ", "date": "2017.06.10", "title": "Виделина Гандева, ОП „Туризъм“ – Пловдив: Градът се утвърждава като уикенд дестинация, предпочитана от туристите в България"}
{"url": "http://www.focus-news.net/news/2017/06/10/2403574/mihail-mikov-vremeto-pokaza-che-beshe-izbrano-pravilnoto-reshenie-za-bankite.html", "text": "Времето показа, че беше избрано правилното решение за банките. Това каза бившият лидер на БСП и бивш председател на Народното събрание Михаил Миков в предаването „Тази събота“ по бТВ във връзка с публикуваната от президента стенограмата на консултациите за банковата криза, водени при неговия предшественик Росен Плевнелиев на 29 юни 2014 г. От текста стана ясно, че на срещата тогава са обсъждани два сценария. Първият – за банкова ваканция (да се ограничи размерът на парите, които може да се теглят в брой) е отхвърлен автоматично, вторият е пълна подкрепа за банките. На предшестващата среща в Народната банка банкерите дадоха твърд отпор на сценарий №1 и всъщност въпросът се реши там, на чисто експертно равнище. Иначе идеята за спиранията преводите към чужбина и спиране на тегленията щеше да доведе до още по-голямо засилване на паниката и щети за бизнеса, обясни Миков.\r\nНа въпрос защо прехвърчат искри между него и тогавашния гуверньор на БНБ Иван Искров, Миков отговори: „Виждате, че през цялото време разговорът се колебае около няколко предположения, а точните цифри ги няма. Нашата банкова система е в изключително добро състояние – и тогава, и сега, парите, които са по различни депозити, по набирателни сметки са десетки милиарди и исках с това да обоснова, че паниката и сигналите, които идват от страна на БНБ, и исканията за извънредни мерки от типа на банкова ваканция не са необходими“.\r\nЗапитан дали е вярвал на Искров, че „БНБ няма никакъв принос към случилото се“, Миков каза, че да, „но той (Искров) зае една оправдателна позиция“. „През цялото време БНБ се опитваше да вкара усилено правителството, което беше в полза на опозицията“, добави той.\r\nПромени в правителството не са били направени и финансовият министър Петър Чобанов не е бил сменен, както настоява тогава опозицията, „защото седмица по-рано беше решено, че се отива на избори, че парламентът ще функционира до края на лятото, че президентът ще го разпусне и ще свика извънредни избори и че всичко това трябва да стане спокойно, включително и заради ситуацията в банковата система“, обясни гостът.\r\nПомолен да даде оценка за правителството на Пламен Орешарски в ситуацията, Миков каза: „Хладнокръвно подходи. В тази сложна политическа ситуация успя да създаде среда, в която от днешна гледна точка България се размина с най-добрия сценарий“.\r\nКой колко е крал се разбира в следствието, финансовата инспекция или Сметната палата, каза още Миков. Според него и втората стенограма трябва да бъде разсекретена, защото митичността на тези документи „се подхранва от секретността на неща, които не са секретни – там всеки застъпва своята позиция“.", "date": "2017.06.10", "title": "Михаил Миков: Времето показа, че беше избрано правилното решение за банките"}
{"url": "http://www.focus-news.net/news/2017/06/10/2403566/lipsa-na-kvorum-otlozhi-s-edin-chas-nachaloto-na-obshtoto-sabranie-na-sadiite-za-izbor-na-chlenove-na-visshiya-sadeben-savet.html", "text": "Липса на кворум отложи с един час началото на  Общото събрание на съдиите за избор на членове на Висшия съдебен съвет, съобщиха от пресцентъра на ВСС. В 10.00 часа председателят на Върховния касационен съд Лозан Панов в присъствието на председателя на Върховния административен съд Георги Колев, обяви, че от избирателния списък с 2236 съдии, за участие в Общото събрание на съдиите за избор на членове на Висшия съдебен съвет, към момента са регистрирани 462-ма. Поради липса на кворум събранието се отлага с 1 час и ще започне в 11.00 часа, независимо от броя на присъстващите.\r\nПраво на участие в Общото събрание имат 2 236 съдии от страната, от които 1 672 са заявили електронно гласуване. Кандидати в изборната процедура са 27 съдии.", "date": "2017.06.10", "title": "Липса на кворум отложи с един час началото на  Общото събрание на съдиите за избор на членове на Висшия съдебен съвет"}
{"url": "http://www.focus-news.net/news/2017/06/10/2403570/premierat-boyko-borisov-ksns-beshe-edinstvenoto-myasto-kadeto-otgovornite-hora-v-darzhavata-mogat-spokoyno-da-razgovaryat-ottuk-natatak-shte-uchastvam-samo-ako-mediite-sa-vatre.html", "text": "КСНС беше единственото място, където отговорните хора в държавата могат спокойно да разговарят, оттук нататък ще участвам на КСНС само ако медиите са вътре. Това каза премиерът Бойко Борисов пред журналисти във връзка с публикуваната от президентството стенограма от разговорите за КТБ през 2014 г., предаде репортер на Агенция \"Фокус\". \"Стенограмата е в моя услуга,но оттук нататък вече КСНС губи своя смисъл. Аз ще участвам на КСНС само ако медиите са вътре. В най-лошия случай, ако се извади монитор долу, както във ВСС, медиите да присъстват и да го гледат. Иначе няма да допусна след година, две или три да ме скарат с някоя съседна държава, ако сме изказали свои опасения, съображения или каквото и да било  и някой реши да си направи евтин пиар с това\", заяви Борисов. \"КСНС беше единственото място, където управляващи, опозиция, служба - отговорните хора в държавата могат спокойно да разговарят и да си кажат мнението по дадена тема. Ако след това ще ми държат гарес за всяка дума или ще става ясно след 2-3 години, не виждам абсолютно никакъв смисъл да се прави без медии. Така че оттук нататък моето участие ще бъде свързано само ако 100% се предава по телевизията или долу на монитори, а не след 2-3 години да ми вадят думи и коментира. Това направиха вчера\", добави премиерът.\r\n\"Всички стенограми да ги разсекретят. Ако може и аз това постановление за \"Грипен\"-ите да го разсекретя също,да видите каква глупост - взимат решение да вземат решение да се купят \"Грипен\"-ите\", коментира още Бойко Борисов. \r\nЛюба АЛЕКСИЕВА", "date": "2017.06.10", "title": "Премиерът Бойко Борисов:  КСНС беше единственото място, където отговорните хора в държавата могат спокойно да разговарят, оттук нататък ще участвам само ако медиите са вътре"}
{"url": "http://www.focus-news.net/news/2017/06/10/2403586/kmetat-na-sofiya-yordanka-fandakova-utre-puskame-dvizhenieto-po-lokalnite-platna-na-bul-gotse-delchev-a-sledvashtata-sabota-i-nedelya-po-bul-patriarh-evtimiy.html", "text": "Утре пускаме движението по локалните платна на бул. „Гоце Делчев“, а следващата събота и неделя ще пуснем платното по бул. „Патриарх Евтимий“. Това каза пред журналисти кметът на София Йорданка Фандъкова по време на проверката по изграждането на третия лъч от метрото, предаде репортер на Агенция „Фокус“. „Ще се възстанови в едната част движението по булеварда. Ще бъде готово още през седмицата, но за организацията на движението е удобно това да става през събота и неделя“, заяви Фандъкова. \r\nПо думите ѝ всичко по строителството на метрото е предизвикателство. „Строителството е огромно предизвикателство. В София не се строи лесно, градът трябва да продължи да работи и да живее, текат подземни реки и води. Справят се строителите. Предизвикателство е и намирането и осигуряването на финансиране, организацията на движението. Като се освободи движението ще имаме обновен бул. „Патриарх Евтимий“, обновени тротоари, засадени дървета“, каза още Йорданка Фандъкова.\r\nЛюба АЛЕКСИЕВА", "date": "2017.06.10", "title": "Кметът на София Йорданка Фандъкова: Утре пускаме движението по локалните платна на бул. „Гоце Делчев“, а следващата събота и неделя по бул. „Патриарх Евтимий“"}
{"url": "http://www.focus-news.net/news/2017/06/10/2403587/morski-plazh-burgas-sever-veche-e-predaden-na-noviya-naematel.html", "text": "Още в четвъртък предадохме морски плаж „Бургас-север” на новия наемател и той вече е предприел стъпки по осигуряването на задължителните дейности – почистване, спасителни постове, медицинско обслужване. Това каза министърът на туризма Николина Ангелкова в предаването „Седмицата” на Дарик радио. Тя припомни, че вече е договорено цените на плажните принадлежности да бъдат намалени. Посетителите ще заплащат по 3.00 лв. за чадър и 3.00 лв. за шезлонг, а не първоначално заложените по 7.00 лв. По думите й мобилните екипи на Министерството ще извършват проверки през целия летен сезон и ще действат безкомпромисно при установено нарушение на морските плажове, отдадени на концесия и под наем.\r\nВъв връзка с нападението на шведски турист над камериерка в к.к. „Слънчев бряг”, Николина Ангелкова каза още, че „всеки, който посещава България, е длъжен да се съобразява с традициите, културата и най-вече със законите в нашата страна”. Тя съобщи, че няма данни за отказали се шведски туристи след този случай и добави, че за периода от януари до април се отчита ръст при посещенията на туристи от Швеция. През 2016 г. страната ни е посетена от 38 000 шведи. \r\nМинистър Ангелкова коментира, че 90 на сто от услугата в сектора се формира от хората, които работят като камериери, сервитьори, готвачи, пикола, бармани, рецепционисти. Това са хората, които първо виждаме в хотела, те ни посрещат. „От изключително значение е ние да защитаваме техния интерес и да може да ги насърчаваме да работят в сектора\".\r\nМного е важно как рекламираме България, защото имиджът, който създаваме, определя и профила на туристите, които идват у нас, посочи министър Ангелкова. По думите й Българското Черноморие предлага различни видове туризъм. Тя обобщи, че хората отиват в страни, където има спокойствие, справедливостта е гарантирана и, че законите се спазват.", "date": "2017.06.10", "title": "Морски плаж „Бургас-север” вече е предаден на новия наемател"}
{"url": "http://www.focus-news.net/news/2017/06/10/2403589/interfaks-dva-strategicheski-bombardirovacha-na-sasht-v-blizost-do-granitsite-na-rusiya.html", "text": "Два стратегически бомбардировача на САЩ, способни да носят ядрено оръжие извършиха полети в Калининградска област рано тази сутрин, съобщава „Интерфакс“.\r\nИзлетелите от базата във Феърфорд, Великобритания Б-1Б и Б-52 са били съпровождани и от разузнавателен самолет RC-135W.\r\nАгенцията припомня, че в навечерието на ученията на НАТО „Сайбър Страйк“ 2017 руски изстребител прехвана три стратегически бомбардировача – два Б-1Б и един Б-52. Николай Братанов", "date": "2017.06.10", "title": "„Интерфакс“: Два стратегически бомбардировача на САЩ в близост до границите на Русия"}
{"url": "http://www.focus-news.net/news/2017/06/10/2403590/tsvetan-tsvetanov-v-kardzhali-razchitame-na-razlichnite-etnosi-koito-sedyat-zad-kauzata-gerb-i-rabotyat-za-razvitieto-na-regiona.html", "text": "Правителството „Борисов 3” работи много активно в момента. Имаме най-ниските нива на безработица и висок икономически растеж. Искаме да очертаем една по-добра перспектива и за региона на Кърджали. Това каза председателят на Парламентарната група на ГЕРБ и зам.-председател на партията Цветан Цветанов по време на посещението си в Кърджали днес, съобщиха от пресцентъра на ПП ГЕРБ. Той подчерта, че като зам.-председател на Народното събрание Цвета Караянчева фокусира вниманието към региона. „С обособяването на икономическа зона  тук това ще се случи. Пловдив е пример в тази посока. И Кърджали ще стане привлекателно място за инвестиции с висок икономически ръст”,  заяви Цвеанов. Зам.-председателят на ГЕРБ поздрави структурите на партията в областта за постигнатия на парламентарните избори резултат от над 14 000 гласа. \r\n„Безспорен е приносът на Цвета Караянчева за изграждането на работещ и боеспособен екип. Позицията й на заместник-председател на парламента е оценка за работата на цялата организация. Разчитам изключително много на новия областен управител Никола Чанев и неговия екип, на младите хора в Кърджалийско и на представителите на различните етноси и религии, които стоят зад каузата на ГЕРБ и работят за развитието на Кърджали”, категоричен бе Цветан Цветанов.\r\nТой коментира и актуални политически теми, По думите му, БСП са единствените в момента, които се опитват да генерират напрежение. „Няма да допуснем да се говорят неистини. Популизмът, който се лее от тяхна страна,  е вреден. Злепоставят страната ни пред ЕС”, подчерта Цветанов.\r\n„Важно е да заздравим двустранните отношения с Турция и в това отношение премиерът Борисов има ключова роля. Турция направи много за ограничаване на бежанския поток към Европа и ние сме готови да бъдем мост на диалога. \r\nНямаме нужда от посредничество на политически партии. Отношенията ни с Турция трябва да се градят на държавно ниво и с подкрепата на структурите на ЕС”, обясни Цветан Цветанов. Той подчерта значението на посещението на Бойко Борисов в Германия и Франция, където е бил приет изключително радушно. По думите му, това е знак за значимостта на страната ни в Европа. „Предстои и изслушването на Мария  Габриел, убеден съм, че ще мине добре. В нейно лице ще имаме силен еврокомисар, истински родолюбец, който ще защити интересите на България в ЕК“, каза Цветанов.\r\nПредседателят на ПГ на ГЕРБ подчерта, че оградата по границата  е  добра основа за противодействие на бежанския поток.  Цветан Цветанов заяви, че говоренето на БСП за кражби и далавери при строителството й е в ущърб на националната сигурност.\r\nОтносно думите на президента, който обвини ГЕРБ в реваншизъм, Цветанов коментира, че резултатите, постигнати от правителствата на Бойко Борисов в икономически и политически план, говорят недвусмислено, че институциите работят. Президентът да реагира на снимките на своя съветник Пламен Узунов, който имитира Хитлер, призова Цветанов.\r\nТой обясни, че съдът и прокуратурата трябва да открият и накажат виновниците за фалита на КТБ. „Разсекретяването на стенограмите  за КТБ целеше да създаде ореол около личността на президента.  Да раздели политиците на добри и лоши. От това няма да произтече нищо”,  каза зам.-председателят на ГЕРБ.\r\nОт Кърджали Цветанов се отправи към село Бенковски, община Кирково, където предстои да връчи членски карти на 35 новоприети членове на ГЕРБ. След това ще разговаря с общинските структури на партията и актива на младежката организация.", "date": "2017.06.10", "title": "Цветан Цветанов в Кърджали: Разчитаме на различните етноси, които седят зад каузата ГЕРБ и работят за развитието на региона"}
{"url": "http://www.focus-news.net/news/2017/06/10/2403591/vratsa-s-mnogo-usmivki-prikazni-geroi-i-zabavleniya-zapochna-detski-praznik-usmivka.html", "text": "С много усмивки, творчески работилници, приказни герои и забавления започна детският празник „Усмивка“, съобщиха от пресцентъра на Община Враца. Събитието се организира от Община Враца и ще продължи до ранния следобед, на площад „Христо Ботев“. Празникът на малчуганите беше открит от кмета Калин Каменов, който приветства децата с думите: „Искам да благодаря на всички момичета и момчета, които днес помагат, за да се реализира първото издание на „Усмивка“. Надявам се всички присъстващи да сте доволни от изненадите, които сме ви подготвили. Ще има творчески ателиета, изпълнени с много артистичност, песни и танци. Забавлявайте се и нека заедно превърнем детски празник „Усмивка“ в традиция! Весел празник на всички!“. Денят ще продължи с различни инициативи, като оцветяване на гипсови фигури, изработване на оригами, фокуси и макиаж. Малките танцьори ще могат  да играят зумба на открито, а привържениците на спорта – да участват в мини баскет и точен шут. А всички участници ще могат да се включат в томбола с много награди.", "date": "2017.06.10", "title": "Враца: С много усмивки, приказни герои и забавления започна детски празник „Усмивка“"}
{"url": "http://www.focus-news.net/news/2017/06/10/2403593/blagoevgrad-proektat-blagoustroyavane-na-gradskata-sreda-shte-bade-predstaven-na-12-yuni.html", "text": "Проект „Благоустрояване на градската среда“ ще бъде представен по време на откриваща пресконференция в Община Благоевград. Тя ще се проведе на 12 юни от 11.00 часа в зала 5 на административната сграда. Това съобщиха от пресцентъра на Община Благоевград. Част от дейностите, включени в проекта са модернизиране на площадното, подплощадното пространство, изграждане на велоалеи и благоустрояване на шест от улиците в IV микрорайон.\r\nПроектът „Благоустрояване на градската среда“ стартира през ноември 2016 г. със сключения между Община Благоевград и УО на ОПРР Административен договор за предоставяне на безвъзмездна финансова помощ. Той е по процедура „Изпълнение на интегрирани планове за градско възстановяване и развитие 2014-2020 Благоевград”, приоритетна ос 1 „Устойчиво и интегрирано градско развитие”. Общата стойност е в размер на 13 177 504.12 лв., от които 13 149 400.31 лв. са безвъзмездна финансова помощ, а  28 103.81 лв. – собствен принос. Срокът за изпълнение на проекта е 24 месеца.", "date": "2017.06.10", "title": "Благоевград: Проектът „Благоустрояване на градската среда“ ще бъде представен на 12 юни"}
{"url": "http://www.focus-news.net/news/2017/06/10/2403581/varna-blagodarenie-na-usiliyata-na-prisastvashtite-po-vreme-na-uchenieto-v-cherno-more-sa-spaseni-dvamata-ot-ekipazha-na-padnaliya-v-moreto-vertolet.html", "text": "Благодарение на усилията на присъстващите по време на учението в Черно море, са спасени двамата от екипажа на падналия в морето вертолет. Това стана ясно на извънреден брифинг в щаба на военноморските сили, на който присъстваха заместник-министърът на отбраната Анатолий Величков, заместник-началникът на отбраната вицеадмирал Емил Ефтимов и командирът на Военноморските сили контраадмирал Митко Петев, предаде репортер на Радио „Фокус“- Варна. След установяване произшествието са предприети незабавни мерки и благодарение на усилията на присъстващите по време на учението в Черно море, са спасени двамата от екипажа на падналия в морето вертолет и е предотвратена по-голяма трагедия. Състоянието на двамата пострадали при авиационния инцидент с вертолет от авиобаза Чайка се подобрява. \r\nПо разпореждане на министъра на отбраната, след получаване на информацията за инцидента, във Варна са зам.-министър Евтимов и заместник-министърът на отбраната г-н Анатолий Величков, за да се запознаят на място и да го информират за предприетите действия. Двамата са посетили и пострадалите капитани, които са настанени във Военноморската болница във Варна. От страна на министъра на отбраната са одобрени членовете на комисията, която да разследва инцидента. На брифинга стана ясно, че тъй като се разследва авиационен инцидент, към момента няма да се дава информация за причинно-следствените действия. \r\nМарияна ВАЛЕНТИНОВА", "date": "2017.06.10", "title": "Варна: Благодарение на усилията на присъстващите по време на учението в Черно море, са спасени двамата от екипажа на падналия в морето вертолет"}
{"url": "http://www.focus-news.net/news/2017/06/10/2403588/premierat-boyko-borisov-za-tretiya-lach-na-metroto-s-metrostantsiyata-pri-bul-patriarh-evtimiy-vrazvame-i-pernishkata-zheleznitsa.html", "text": "С тази метростанция връзваме и пернишката железница. Около 20 000-30 000 коли на ден влизат от Перник в София и излизат вечер. Това коментира пред журналисти премиерът Бойко Борисов на проверката по изграждането на третия лъч от метрото, предаде репортер на Агенция „Фокус“. „С буферния паркинг и директната връзка с железницата всеки, който иска да слезе от автомобила, да не задръства София, да щадим околната среда и въздуха, който искаме да е чист, може да ползва метрото“, заяви Борисов. Той благодари на ЕК, която по думите му като е установила колко добре работи екипът, Столична община и държавата и е видяла икономиите, е отпуснала нови над 200 млн. преди няколко дни. „Така над 800 млн. отиват за третия метродиаметър. Булевард „Патриарх Евтимий“ е асфалтиран и до седмица ще е готов.  Исках да покажем на зрителите какъв подземен град се прави под близо 2-милионнен дишащ, работещ на пълни обороти град, без хората много да го усетят. Огромен строеж за близо милиард, насочен към работещите, учещите, движещите се гости и столичани“, допълни Борисов.\r\nТой подчерта, че 50 000 души е капацитетът на този метродиаметър. „В срок се движи. Най-съвременните влакове и електронна система за управление на влаковете. Това нещо, ако е било лесно, отдавна да е направено, а не ние да го правим сега. Ние заварихме 4 км тунели. Скоро ще видим къртицата на Александровска болница - октомври там, напролет - на Попа и другия октомври на театър „София“. Това ще бъде огромно предимство на столицата пред всички останали, защото ще даде най-бързия, най-чистия транспорт“, каза още премиерът. \r\nПопитан дали ще бъдат взети допълнителни мерки за метрото, във връзка с европейското председателство, министър-председателят коментира, че колкото по-малко се шуми на тази тема и колкото по-малко се насочва вниманието към съоръжението, толкова по-добре. „Нека да се ограничим в това каква огромна придобивка ще бъде за всички квартали - от „Овча Купел“ до „Подуяне“. Ще можеш да си разчиташ предвиждането в София в рамките на минути. Това не го обещаваме, че ще го направим в някакво далечно комунистическо бъдеще. Това ще стане в рамките на още година“, категоричен бе Бойко Борисов.\r\nЛюба АЛЕКСИЕВА", "date": "2017.06.10", "title": "Премиерът Бойко Борисов за третия лъч на метрото: С метростанцията при бул. \"Патриарх Евтимий\" връзваме и пернишката железница"}
{"url": "http://www.focus-news.net/news/2017/06/10/2403595/veliko-tarnovo-s-4-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshti.html", "text": "С 4 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 210 см. Температурата на водата e 22 градуса. Днес преди обяд по-значителна облачност ще има над източния, а след обяд над западния участък. Валеж е малко вероятен. Ще духа съвсем слаб вятър. Максималните температури между 25° и 28°. Утре облачността ще е значителна и на много места ще превали дъжд. По-късно през деня от запад ще започне разкъсване и намаление на облачността. Почти тихо време с максимални температури 24°-25°C.", "date": "2017.06.10", "title": "Велико Търново: С 4 см се е понижило нивото на река Дунав край Свищов през изминалото денонощи"}
{"url": "http://www.focus-news.net/news/2017/06/10/2403584/flotilen-admiral-malen-chubenkov-vms-vcherashniyat-den-e-tezhak-den-za-flota-i-za-balgariya.html", "text": "Вчерашният ден е тежък ден за флота и за България. Това заяви на извънреден брифинг във връзка с авиационния инцидент в Черно море флотилен адмирал Мален Чубенков, командир на флотилия \"Бойни спомагателни кораби\" и командващ тактическото учение „Черно море“, предаде репортер на Радио „Фокус“ - Варна. Адмирал Чубенков уточни, че 9 юни е бил последният ден от учението. След последното планирано изпълнение в 12.29 ч., той е подал сигнал за край на учението. Веднага след това е получил обаждане, че прелитайки встрани от „Дръзки“, вертолетът, участвал в учението е имал съприкосновение с предната мачта, като около 20 см от нея е срязана. Вертолетът се е изтеглил от кораба, отправяйки се към брега, но впоследствие губи устойчивост. Според доклади в 12.28 часа загиналият пилот Георги Анастасов, в опита си да спаси 2 човешки живота, е опитал да приводни вертолета, но той пада в морето. Веднага е подаден сигнал за спасяване на човешки животи по море, като е създадена бърза организация и в рамките на 7 минути е оказано съдействие на място от всички участвали в тактическото учение. Първи от водата е изведен кап. Павел Симеонов, който е бил извън военни хеликоптер. След това е изваден вторият пилот Анатоли Апостолов. Във водата остава командирът на екипажа кап. Георги Анастасов. Водолаз влиза в морето за втори път, около 2 метра под вода за да изведе командира от машината с риск за живота си, тъй като в района е имало пръснат керосин. В близост е бил корабът „Зодиак“, където е започната реанимацията накап. Георги Анастасов. В рамките на час, продължават реанимационни дейности, сред които и сърдечен масаж, но без подобрение. За инцидента е било докладвано веднага, за да се предприемат мерки за охрана на военния хеликоптер и последващото му изваждане от водите на Черно море. Присъстващите на брифинга бяха категорични, че са спасени не само 2 човешки живота, а много повече, но това е черен ден за държавата. \r\nМарияна ВАЛЕНТИНОВА", "date": "2017.06.10", "title": "Флотилен адмирал Мален Чубенков, ВМС: Вчерашният ден е тежък ден за флота и за България"}
{"url": "http://www.focus-news.net/news/2017/06/10/2403598/pregled-na-mezhdunarodnite-novini-do-13-chasa-agentsiya-fokus.html", "text": "Лондон. Известни са окончателните резултати от изборите в Обединеното кралство. Консервативната партия на Тереза Мей ще има 318 депутати в парламента на Великобритания, губейки 13 места. Лейбъристите ще имат 262, увеличавайки групата си с цели 32-ма народни представители. Либералдемократите почти запазват позициите си, като ще имат 12 места, с три повече от предишния парламент. „Шотландската национална партия“ (ШНП) ще има 35 депутата, губейки 19 избирателни района. За разлика от нея, пробританската ирландска „Демократична юнионистка партия“ (ДЮП) печели 10 места в парламента, с две повече от предишния. Зелените запазват едното си място, а „Партията за независимост на Обединеното кралство“ (ЮКИП) вече няма да има и един народен представител, а лидерът й Пол Нътъл подаде оставка след пълния разгром на партията му.\r\nПреброяването в традиционния „консервативен“ район на Лондон, Кенсингтън беше прекратено след три преброявания и депутат засега остава лейбърист.\r\n***Лондон. Тереза Май заяви, че създаденото консервативно правителство, подкрепено от „Демократичната юнионистка партия“, ще донесе „сигурност\" на Великобритания, съобщава Independent.\r\nСлед аудиенция при Кралица Елизабет II, министър-председателката заяви, че има „силни връзки\" между двете партии, а също така се извини на всички консерватори за загубата на изборите. „Съжалявам за всички колеги, които загубиха местата си. Тепърва ще мислим за това, което трябва да се направи в бъдеще, за да подобрим позициите на нашата партията \", добави Тереза Мей.\r\n***Москва. Два стратегически бомбардировача на САЩ, способни да носят ядрено оръжие извършиха полети в Калининградска област рано тази сутрин, съобщава „Интерфакс“.\r\nИзлетелите от базата във Феърфорд, Великобритания Б-1Б и Б-52 са били съпровождани и от разузнавателен самолет RC-135W.\r\nАгенцията припомня, че в навечерието на ученията на НАТО „Сайбър Страйк“ 2017 руски изстребител прехвана три стратегически бомбардировача – два Б-1Б и един Б-52.\r\n***Манила. Специални части на САЩ са се включили в помощ на филипинските военни за възстановяване на реда в южния град Марави, завзет от бойци на групировката „Ислямска държава“, съобщaва BBC. \r\nСилите на САЩ предоставят само техническа помощ и няма да участват в сражения. Президентът Родриго Дутерте, след встъпването си в длъжност заплаши да ограничи американското военно присъствието. \r\nМарави се намира на южния остров Минданао, и има значително мюсюлманско население, като периодично избухват сепаратистки бунтове. \r\nПрипомняме, че 13 филипински морски пехотинци бяха убити по-рано в престрелка с ислямистките бойци.\r\n***Техеран. Иранските власти арестуваха седем души, заподозрени в съучастие при атаките в в парламента и мавзолея на Аятолах Хомейни, при който загинаха 17 души, съобщава The Guardian. \r\nАхмад Фазелиан, провинциален съдебен служител, каза, че седмината задържани във Фардис, град на около 50 километра западно от Техеран са заподозрени в „осигуряване на подкрепа за терористичния екип и връзки с групировката „Ислямска държава“.\r\n***Вашингтон. Президентът на САЩ Доналд Тръмп ще се срещне с Владимир Путин по време на планираната си обиколка в Европа през юли, съобщава Bloomberg.\r\nСпоред агенцията двамата президенти ще разговарят в рамките на срещата на Г-20 в Хамбург.\r\nПо-рано, Дмитрий Песков, говорител на президента на Руската федерация потвърди, че такава среща ще има в рамките на Г-20, но все още няма никакви детайли и конкретна информация за нея.", "date": "2017.06.10", "title": "Преглед на международните новини до 13 часа (Агенция “Фокус”)"}
{"url": "http://www.focus-news.net/news/2017/06/10/2403599/maya-manolova-moyat-uspeh-1-e-che-uspyahme-da-promenim-otnoshenieto-kam-institutsiyata-na-ombudsmana.html", "text": "Успех №1 на омбудсмана е, че успяхме да променим отношението към институцията, нагласата. Ако преди се смяташе, че това е институция, от която нищо не зависи, която практически няма правомощия, там човек може да се оплаче, да получи утеха, но да не се реши неговия проблем. Сега мнението за институцията, е че сме институция, която дава резултати и стоим зад хората. Реално институцията дава резултати с авторитета който имаме, с помощта на медиите и с това, че сме прави в случаите, в които защитаваме отделни граждани, а и големи групи хора. Това каза омбудсманът Мая Манолова в предаването „Седмицата“ по Дарик радио. „Успех №1 на гражданите, които са се обърнали към институцията на омбудсмана, е ако сме успели да помогнем за техния конкретен проблем, независимо колко изглежда важен на останалите“, посочи Манолова. Според нея кампанията за затваряне на арбитражните съдилища, на паралелната частна съдебна система за потребителски спорове, е била голям успех, който е постигнат от нея и екипа ѝ, с подкрепата на народните представители. „Става дума за сметки, които отдавна са погасени по давност, в огромната част от случаите – от 2004 г., от 2005 г. Също така става дума и за несъществуващи задължения, защото в тайните производства на арбитража, той биваше осъждан и за сметки, които или е платил, или изобщо не дължи“, коментира тя. По думите ѝ другият голям успех, който се отнася до много хора, е отпадането на ДДС върху дарените храни. „Това е най-сигурният начин гладните хора в България да станат по-малко. Унищожаваните храни са 670 хиляди тона, а тези, които успяваме да спасим, до преди това действието на закона, са 250 тона. Ако тези 670 хиляди тона се превърнат в порции храна, по 300 грама, това са 1 милиард порции. Ще стигнат всички, които са под прага на бедност, да бъдат изхранени“, каза омбудсманът. \r\nМанолова посочи, че е против вдигането на съдебните такси, защото това би ограничило достъпа до правосъдие. „Юрисконсултските възнаграждения също ограничаваха достъпа до правосъдие. Те се използваха, освен от монополните дружества. Да поискаш три пъти по 300 лв. за юрисконсулт за дълг от 100 лв., означава да го повишиш с 1000 лв., както правеха“, коментира тя. Според нея във всички случаи, в които гражданин е трябвало да обжалва решение на ТЕЛК или решение за отпускане на пенсия пред НОИ, заплахата административният орган да си напише юрисконсултско възнаграждение за неговите юристи, на практика е отказвала хората да търсят правата си в съда. „Спешно имаме нужда от законодателни промени, които съм внесла заедно с КНСБ. Хората, които получават мизерни заплати, работят при неблагоприятни и тежки условия на труд, често са без ваучери, без осигуровки, без заплати, без осигурен транспорт, страдат от липсата на вниманието на държавата, от грижата на институциите“, каза Манолова. По думите ѝ работниците са оставени абсолютно сами да се оправят с един нагъл работодател, какво е случаят с мина „Оброчище“. „Ние сме предложили разширяване на правомощията на Инспекцията на труда и това да стане невъзможно скриването на собствеността по отношение на една фирма и прехвърлянето на фирми и предприятия да става след като си се издължил на своите работници“, допълни омбудсманът.", "date": "2017.06.10", "title": "Мая Манолова: Моят успех №1 е, че успяхме да променим отношението към институцията на омбудсмана"}
{"url": "http://www.focus-news.net/news/2017/06/10/2403596/dimitar-margaritov-predsedatel-na-kzp-virtualnite-priemni-sa-edin-nov-pogled-kam-vazmozhnostta-turistite-po-moreto-da-osashtestvyat-kontakt-s-komisiyata.html", "text": "„Виртуалните приемни” са една наша идея, която смятаме, че ще бъде полезна за потребителите. Тя ще даде възможност за много по-облекчен контакт с екипите ни. Това каза председателят на Комисията за защита на потребителите Димитър Маргаритов при официалното откриване в к. к. „Албена” на една от 16-те такива приемни, които ще работят през сезона „Лято`2017”, съобщиха от пресцентъра на КЗП. Виртуалните приемни са разположени в по-големите курортни комплекси, но и в по-малки населени места, в които традиционно има присъствие на повече туристи. Те се намират на най-комуникативните места – на централни алеи, в близост до търговски обекти и недалеч от плажа. Съответните кабини и козирки са брандирани с логото на комисията, изписан е и номерът, който трябва да бъде избран. Точните локации на приемните могат да бъдат открити на сайта на КЗП и в Google Maps.  \r\n„Досега разкривахме традиционно временни офиси, в които наши служители бяха на разположение. Сега обаче считаме, че сме намерили един по-иновативен и по-полезен модел, по който потребителите ще могат да се свързват с нас. Наричаме ги виртуални, защото това са телефонни апарати, от които потребителите ще могат безплатно да набират нашия горещ телефон 0700 111 22. Другото ново и практически най-полезното е, че след набирането на този горещ телефон, в зависимост от локацията, на която се намират потребителите, те ще свързват със съответните ни регионални офиси и оттам – с екипите, които присъстват на терен”, посочи Маргаритов. Според него по такъв начин институцията много по-бързо ще може да реагира особено тогава, когато става въпрос за конкретни нарушения, чието извършване може да не е приключило. „Това ще улесни и нашите инспектори, защото ще могат много по-лесно да съберат доказателства и да установят съответните нарушения. Надявам се, че поради тези причини приемните ще срещнат одобрението на потребителите и те ще могат да се възползват от тях”, коментира председателят пред БНР.  \r\n„Още при миналия модел на организация потребителите често посещаваха нашите само за консултация, без непременно да се оплачат от нарушение, на което са станали жертва. Очакваме, че и сега ще бъде така. Но, когато потребителите чувстват, че правата им са засегнати, нека се обръщат към нас, защото като контролен орган ние имаме възможност да налагаме санкции, а това понякога се оказва, че е най-респектиращият модел за въздействие за поправяне на поведението на тези, които са нарушили закона. Подминаването на нарушението не води до нищо добро – както за потребителя, така и в стратегически план за поведението на търговеца. Нашите наблюдения показват, че когато потребителите са по-активни и обръщат внимание на нарушения и ситуации, свързани с нелоялни практики, нашата намеса води до това, че се преодоляват нарушенията и се санкционират нарушителите. Но – не по-малко важно – виждайки срещу себе си интелигентен и грамотен клиент, търговците се респектират и не се изкушават да злоупотребяват. \r\nПо думите на Маргаритов нарушенията по морето са свързани предимно с ограничаване правото на информация за стоките или услугите и техни съществени характеристики, както и с различен тип нелоялни практики. „Най-честите оплаквания на потребителите са за несъответствие между обещаното, когато се е продавал съответният туристически пакет или почивка, и реално полученото, когато вече са на място и се е оказало, че хотелиерът не е в състояние да им предостави услугата така, както са си я платили, тъй като в повечето от случаите става въпрос за авансово плащане”, каза още Маргаритов.  \r\n„Пожелаваме успешен сезон на бранша и по-малко поводи да бъдат използвани „виртуалните приемни”, каза на своя ред в заключение Константин Арабаджиев, член на КЗП.", "date": "2017.06.10", "title": "Димитър Маргаритов, председател на КЗП: Виртуалните приемни са един нов поглед към възможността туристите по морето да осъществят контакт с Комисията"}
{"url": "http://www.focus-news.net/news/2017/06/10/2403597/vitsepremierat-tomislav-donchev-razchertali-sme-merki-za-redutsirane-na-administrativnata-tezhest-v-kat.html", "text": "Един от основните ангажименти на това правителство е редуциране на административната тежест. Това каза на брифинг пред МВР вицепремиерът Томислав Дончев, предаде репортер на Агенция „Фокус“. „Не, защото е модерно, а защото излишното време, което консумират администрациите, е загубено време и за гражданите, и за бизнеса. Планираме съвсем скоро да представим принципни концептуални мерки, които да обърнат процеса. Най-вече справките, които са необходими за издаването на един документ или едно разрешително, да се правят по служебен път от самите администрации, а не гражданинът да обикаля, да събира документи и да ги предоставя на друга администрация. Това тече в момента. Този процес вероятно ще отнеме една година. Доколкото не всички регистри все още са достъпни служебно по електронен път“, коментира Дончев. По думите му не може да чакат една година, за да оправят процеса принципно из основи. „Затова се фокусираме върху местата, където административното обслужване е трудно, бавно и понякога мъчително за гражданите. Ще движим двата процеса паралелно. Едно от тези места безспорно е КАТ. Всеки ден през КАТ-София минават по 2500 човека и около 900 автомобила. Безспорно обслужването там не е на нивото, на което искаме. Затова от няколко дни работим с колегите от МВР, експертите от МС, за да видим какви краткосрочни мерки, буквално в следващите няколко седмици, да бъдат предприети, за да се облекчи обслужването“, допълни вицепремиерът. Той подчерта, че крайната цел е пълната електронизация и намаляване на повода да се ходи в самите администрации и да се ползва обслужване на гише. „Това ще отнеме обаче време. Затова мобилизацията сега е какво можем да сторим в следващите няколко седмици, за да стане обслужването по-леко за гражданите и да консумира по-малко време. Разчертали сме подобни мерки и реализацията им следва незабавно“, каза още Томислав Дончев.\r\nЛюба АЛЕКСИЕВА", "date": "2017.06.10", "title": "Вицепремиерът Томислав Дончев: Разчертали сме мерки за редуциране на административната тежест в КАТ"}
{"url": "http://www.focus-news.net/news/2017/06/10/2403603/gabrovo-vodata-na-teritoriyata-na-obshtina-tryavna-e-negodna-za-piene.html", "text": "Водата на територията на Община Трявна е негодна за пиене, съобщават от „Водоснабдяване и канализация“ – Габрово, клон Трявна. Поради лоши атмосферни условия (размътване на водоизточниците) откритите водохващания на територията на общината са спрени, но тъй като е невъзможно да бъдат изключени каптажите, водоподаването няма да бъде изцяло спряно. Водата на територията на общината може да бъде използвана само за битови нужди. Община Трявна ще уведоми своевременно населението, когато водата отново бъде годна за пиене.", "date": "2017.06.10", "title": "Габрово: Водата на територията на Община Трявна е негодна за пиене"}
{"url": "http://www.focus-news.net/news/2017/06/10/2403592/prof-anna-krasteva-politolog-britanskite-izbori-porodiha-politicheskiya-paradoks-pobedata-kato-zaguba.html", "text": "Британските избори породиха политическия парадокс - победата като загуба. Това каза в седмичното обзорно-коментарно предаване „Метроном“ на Радио „Фокус“ политологът проф. Анна Кръстева. Тя допълни, че Консервативната партия все пак продължава да е първа, очертавайки се като тежка партия. „Лейбъристите продължават да са втори. Това са вече трети избори, които те не печелят, но това се изживява като голяма тяхна победа, защото те качват с 31 депутати своите резултати. Изключително съществената поука както за британските избиратели, така за родните, така и за Европейския съюз е, че гражданите наказват много строго политиците, които свикват избори в собствен интерес, а не в интерес на гражданите“, обясни проф. Кръстева. Тя отбеляза, че въпреки победата Тереза Мей следва да направи ревизия на своята позиция след урока от избирателите и ще бъде интересното в каква посока ще я осъществи.", "date": "2017.06.10", "title": "Проф. Анна Кръстева, политолог: Британските избори породиха политическия парадокс - победата като загуба"}
{"url": "http://www.focus-news.net/news/2017/06/10/2403602/dobrich-parvata-virtualna-priemna-na-komisiyata-za-zashtita-na-potrebitelite-za-lyato2017-g-be-otkrita-v-kurortniya-kompleks-albena.html", "text": "Първата виртуална приемна на Комисията за защита на потребителите (КЗП) за Лято`2017 г. бе открита в Курортния комплекс „Албена“, предаде кореспондентът на Радио „Фокус” – Варна. В събитието взеха участие председателят на КЗП Димитър Маргаритов и Константин Арабаджиев, член на Комисията. По време на откриването бе извършена демонстрация на работата на приемната. Тя се намира до Централната алея, в близост до базар „Нептун”, на 50 метра от плажа. 16 временни виртуални приемни на Комисията за защита на потребителите ще бъдат разкрити по цялото ни морско крайбрежие. Това съобщи председателят на КЗП Димитър Маргаритов. „Това е една наша идея, която смятаме, че ще бъде много полезна за потребителите. Поначало тя ще даде възможност за много по-облекчен контакт с нашите екипи тогава, когато потребителите имат нужда от нашето съдействие. Досега ние обикновено отваряхме временни приемни – офиси с физическо присъствие на наши сътрудници, но мисля, че този способ ще бъде далеч по-ефективен, защото хората могат бързо да наберат денонощния ни телефон, а когато това става в светлата част на денонощието, се свързват директно с регионалните ни подразделения и съответно най-близко стоящият екип веднага може да се притече на помощ, да извърши проверка и да окаже съдействие на потребителя, който има необходимост от това“, посочи Димитър Маргаритов. Той допълни, че на сайта на КЗП ще има карта с информация за точното местонахождение на виртуалните приемни. „Но виждате, че те са на най-комуникативни места, разположени са в близост и до търговски центрове, и до плажа. Така че където и да изпита потребност потребителят от нашето съдействие, той би могъл просто да дойде, да се обади. Нека кажем, че тези обаждания са безплатни за потребителите. Тук имаме две безспорни предимства. Едното е, че са безплатни, второто е, че се свързват с екипи, които са близо до тях. Ако потребителите желаят да видят къде са тези приемни, могат да влязат чрез интернет в нашия сайт и да разгледат картата“, отбеляза още председателят на КЗП. По думите му Комисията ще се постарае и в Google maps да направи интерактивна карта за по-голямо улеснение на потребителите.  \r\nЖулиета НИКОЛОВА", "date": "2017.06.10", "title": "Добрич: Първата виртуална приемна на Комисията за защита на потребителите за Лято`2017 г. бе открита в Курортния комплекс „Албена“"}
{"url": "http://www.focus-news.net/news/2017/06/10/2403605/inzh-dinko-gospodinov-vik-plovdiv-v-obshtina-asenovgrad-nyama-naseleni-mesta-na-voden-rezhim-spazvat-se-normi-na-potreblenie.html", "text": "В Община Асеновград няма населени места на воден режим, спазват се норми на потребление. Това каза за Радио „Фокус“ – Пловдив инж. Динко Господинов, експерт на ВиК – Пловдив в Асеновград. По думите му ситуацията в града е идентична – водата е напълно достатъчно и не се налага режимно водоподаване. „Към момента не се стига до ситуации, свързани с по-дълго спиране на вода. През летния сезон в някои населени места на Община Асеновград много често се случва водата да не се използва за определените питейно-битови нужди. Хората по селата не се съобразяват и я използват и за напояване, което в някои селища води до случаи на недостиг на вода. Когато в конкретното населено място започне залпово използване на вода, потреблението се увеличава страшно много и реално през летните месеци се получават проблеми, особено в селата по Родопската яка“, коментира инж. Динко Господинов.\r\nСпециалистът посъветва жителите от малките населени места в Община Асеновград да спазват нормите на потребление и да не забравят, че водата се подава предимно за питейни цели. „Отделно кметовете на населените места пускат заповед, с която се забранява използването на водата за поливане. В много случаи тези заповеди не се спазват и хората не се съобразяват, че трябва да има лимит на използване на водата за нуждите, за които тя е предназначена“, посочи инж. Динко Господинов.\r\nТони МИХАЙЛОВ", "date": "2017.06.10", "title": "Инж. Динко Господинов, ВиК-Пловдив: В Община Асеновград няма населени места на воден режим, спазват се норми на потребление"}
{"url": "http://www.focus-news.net/news/2017/06/10/2403606/pleven-politsiyata-zadarzha-izvarshitel-na-vaorazhen-grabezh-ot-pavilion-v-kompleks-kantona.html", "text": "Полицията задържа извършител на въоръжен грабеж от павилион в комплекс \"Кантона\". Това съобщиха от пресцентъра на ОДМВР-Плевен. За часове криминалисти от ОДМВР - Плевен и Второ РУ Плевен задържаха извършител на въоръжен грабеж в Плевен. Оперативната дейност е започнала непосредствено на 9 юни, след получен сигнал от телефон 112 в 19.12 часа в ОДМВР - Плевен за извършен грабеж с оръжие в павилион в комплекс \"Кантона\" в Плевен. На място полицаите установяват, че в 18.55 часа мъж с поставена маска на лицето е насочил пистолет през гише за продажби. Заплашил е продавачката - 21-годишна плевенчанка. Принудил я да предаде оборота в размер на 1226 лева. След престъплението грабителят се е оттеглил в неизвестна посока. При провеждане на целенасочени оперативно-издирвателни мероприятия са установени и иззети горнище на анцуг, маска и пистолет, използвани от нападателя. За престъплениетое уведомен прокурор в Районна прокуратура - Плевен. След целенасочени мероприятия е установен и задържан извършителят - 28 годишен плевенчанин. Намерени са и част от парите. Продължават процесуално-следствените действия под контрола и ръководството на районен прокурор.", "date": "2017.06.10", "title": "Плевен: Полицията задържа извършител на въоръжен грабеж от павилион в комплекс \"Кантона\""}
{"url": "http://www.focus-news.net/news/2017/06/10/2403607/sofiya-vazstanoveno-e-dvizhenieto-po-dvete-lokalni-platna-na-bul-gotse-delchev.html", "text": "В 13.00 часа е възстановено е движението по двете локални платна на бул. \"Гоце Делчев\" в столицата. Това съобщиха от пресцентъра на Столична община. Локалните платна правят връзката с бул. \"Цар Борис III\". На подземно ниво продължава изграждането на кръстовището и метростанцията от третия лъч.", "date": "2017.06.10", "title": "София: Възстановено е движението по двете локални платна на бул. \"Гоце Делчев\""}
{"url": "http://www.focus-news.net/news/2017/06/10/2403608/vitsepremierat-tomislav-donchev-poveche-ot-10-sa-merkite-za-oblekchavane-na-administrativnata-tezhest-v-kat.html", "text": "Мерките за облекчаване на административната тежест в КАТ са повече от 10 и всяка има различен срок. Има такива със седмичен или двуседмичен срок. Това каза на брифинг пред МВР вицепремиерът Томислав Дончев, предаде репортер на Агенция „Фокус“. Дончев обясни, че ще бъде изработен качествен сайт, в който не само да има адреса на съответната служба, а да са описани услугите, които предоставя и какви документи са необходими за това. „Една междинна стъпка е поне документите да ги има в електронен вид и човек да може да си ги разпечати, да ги попълни и да отиде с готови документи, самия дизайн на услугите – кое първо посещаваш като гише, след това кое, ползването на ПОС терминал, което е много по-евтин и бърз вариант да заплатиш за съответните услуги. Освежителен ремонт – да бъдат помещенията по-приветливи за гражданите“, даде като пример той. По думите му за някои от мерките необходимите средства ще са нищожни. \r\nСпоред него всяка реформа предполага съпротива вътре в системата, само че успоредно с това трябва да се мисли за системата и да я съхраняваме. Дончев подчерта, че техен приоритет трябва да бъде това да мислят за гражданите, които използват услугата.\r\nЛюба АЛЕКСИЕВА", "date": "2017.06.10", "title": "Вицепремиерът Томислав Дончев: Повече от 10 са мерките за облекчаване на административната тежест в КАТ"}
{"url": "http://www.focus-news.net/news/2017/06/10/2403604/ministar-valentin-radev-ako-do-vtornik-sam-gotov-s-merkite-po-oblekchavane-na-administratsiyata-v-kat-ms-shte-glasuva-otpuskaneto-na-neobhodimite-sredstva.html", "text": "Премиерът ме убеди и казваше, че ако до вторник съм готов, в сряда ще се гласува постановление на МС да се отпуснат средствата за компютри, обслужващи места, гишета, които представители на МС са проверили и са докладвали на министър-председателя, че трябва да се променят. Това каза министърът на вътрешните работи Валентин Радев на брифинг пред сградата на МВР, предаде репортер на Агенция „Фокус“. „Те са видели такива неща, които трябва да се променят. Например, табелите. Всичко това трябва да бъде уеднаквено, опростено, да е много лесно за гражданите, да се упътват. Даже не са и необходими много средства, но каквито и да трябват, това беше уверението. Благодаря на премиера и във вторник ще съм готов с това. Ще продължим работата си с оперативното ръководство“, обясни Радев. \r\n„Събрали сме се в голям състав тази сутрин. Премиерът и той е тук. Изписах 3 страници със задачи към МВР. Това са предизборни обещания и ние се опитваме точка по точка да ги спазваме. Няма как да не се върнем и особено във тази „война“, която обявихме, по пътищата. Част от тях е свързана с КАТ. Днес близо 2 часа си говорим за това. Тези проблеми са свързани освен с МВР, и с МО. Говорихме с шефа на НАП, главния секретар на МВР, професионалното ръководството, униформени полицаи от КАТ“, допълни силовият министър. По думите му всичко това е с фокус да намалят тази администрация, тази тежест и особено опашките в КАТ. „Това, което се е случило и през последните дни и месеци, няколко години. Проблемите са натрупвани, опитахме се да ги адресираме и да направим стъпки в два плана. Първо, в началото какво трябва да направим на територията на КАТ, какво можем да ускорим сега, за да намалим този натиск и какво ще направим с тази електронизация“, поясни Радев и добави, че трябва да се купува хардуер, да се сменя софтуер. По думите му всичко това и по областните дирекции е обсъждано детайлно. „За мен е много важно, че имаше такива експерти, защото нещата опират освен до МВР, но и до другите министерства. Ние не се отказваме от това, а по всички линии, както водим борба със загиващите по пътищата, за да ги намаляваме, това минава и през КАТ и службите. И г-жа Фандъкова беше тук, чувал съм, че по 1000 автомобила на ден преминават през КАТ-София. В пикови моменти надминават 900 на ден автомобила. Като се започне буквално от тоалетните в КАТ, условията, в които работят хората, компютрите, всичко това сме обсъдили“, каза още Валентин Радев.\r\nЛюба АЛЕКСИЕВА", "date": "2017.06.10", "title": "Министър Валентин Радев: Ако до вторник съм готов с мерките по облекчаване на администрацията в КАТ, МС ще гласува отпускането на необходимите средства"}
{"url": "http://www.focus-news.net/news/2017/06/10/2403610/dha-turski-sad-arestuva-mestniya-predsedatel-na-amnesti-interneshanal.html", "text": "Турски съд в Измир постанови постоянна мярка за неотклонение „Задържане под стража” на местния председател на организацията \"Амнести интернешънъл\" Танер Кълъч, предаде информационната агенция Догу хабер ажансъ (ДХА). Същият бе задържан в сряда с още 21 адвокати по обвинения за членуване в т. нар. „Терористична организация на гюленистите/Паралелна държавна структура” (ФЕТО/ДПС). Заедно с него в ареста влизат и други петима от задържаните общо 22 адвокати. \r\nСлед 2002 година Танер Кълъч през различни периоди е бил член на Управителния съвет на турския клон на „Амнести интернешънъл”, а от 2014 година е негов председател, посочва още ДХА.", "date": "2017.06.10", "title": "ДХА: Турски съд арестува местния председател на \"Амнести интернешънъл\""}
{"url": "http://www.focus-news.net/news/2017/06/10/2403594/kontraadmiral-mitko-petev-komandir-na-vms-izvarshva-se-proverka-na-nalichnata-letatelna-tehnika.html", "text": "Извършва се проверка на наличната летателна техника и се оказва психологическа подкрепа на летателния състав на морската вертолетна авиобаза „Чайка”. Това заяви на извънреден брифинг във връзка с авиационния инцидент в Черно море командирът на Военноморските сили контраадмирал Митко Петев, предаде репортер на Радио „Фокус“ - Варна. Той започна изявлението си с думи на съболезнование и съпричастие към близките на загиналия вчера командир на екипажа на падналия вертолет. \"Дълбоко съболезнование към близките на майор Георги Анастасов. Благодаря на десетките организации, стотиците граждани, които се обадиха, за да изразят своето съболезнование и съпричастност към тази тежка загуба. Флотът получи предложение от всички свои партньори, с които е работил през годините, да окажат помощ с каквото могат\", заяви контраадмирал Митко Петев. Той допълни, че след като инцидентът е констатиран, действията по море са водени от флотилен адмирал Мален Чубенков, командир на Флотилия \"Бойни спомагателни кораби\" и командващ тактическото учение „Черно море - 2017“. Успоредно с това е проведена изключително задълбочена и важна за успешния ход на спасителната операция задача, за да не се стигне от инцидент до невероятна трагедия и на брега. След като е установен размерът на инцидента, помощ са оказали присъстващите военни, потърсено е съдействие и от Портови флот - Варна. \"В рамките на няколко минути получихме подкрепа и уверение, че стотонния плаващ кран \"Антей\" ще бъде даден за спасителната операция. В 15.10 часа \"Антей\" се сне, независимо от малкия ход, извърши дейности и в 2.25 посрещнах кораба с останките от вертолета. Държа да отбележа, че независимо от тежките метеорологични условия, на море не остана нищо, което е принадлежало на флота\", каза контраадмирал Митко Петев. Падналият вертолет \"Пантер\" в момента се намира в Пункта за базиране във Варна. Предоставен е на комисията, която разследва авиационното произшествие. \"Предприети са технически мероприятия по проверка на летателната техника, която имаме. На второ място са предприети всички необходими мероприятия, касаещи настоящата и бъдеща подготовка на военноморската авиобаза и на трето място - предприети са психологически мероприятия, които ще бъдат приоритет на командването на ВМС не само днес, но и в близко време\", заяви контраадмирал Митко Петев. \r\nМарияна ВАЛЕНТИНОВА", "date": "2017.06.10", "title": "Контраадмирал Митко Петев, командир на ВМС: Извършва се проверка на наличната летателна техника"}
{"url": "http://www.focus-news.net/news/2017/06/10/2403611/bloomberg-prezidentat-donald-tramp-zayavi-che-podkrepya-sauditska-arabiya-v-konflikta-y-s-katar.html", "text": "Изпращайки отново противоречиви сигнали към съюзниците си от Персийския залив, президентът на САЩ Доналд Тръмп заяви, че подкрепя Саудитска Арабия в конфликта й с Катар, съобщава Bloomberg.\r\n\"В исторически план Катар винаги е финансирал тероризма на много високо ниво\" и това трябва да спре\", каза Тръмп в петък на съвместна пресконференция в Белия дом, заедно с румънския президент Клаус Йоханис.  Николай Братанов", "date": "2017.06.10", "title": "Bloomberg: Президентът Доналд Тръмп заяви, че подкрепя Саудитска Арабия в конфликта й с Катар"}
{"url": "http://www.focus-news.net/news/2017/06/10/2403600/kontraadmiral-mitko-petev-komandir-na-vms-blagodarenie-na-deystviyata-na-spasitelnite-ekipi-tezhkiyat-intsident-ne-se-prevarna-v-tragediya.html", "text": "Благодарение на действията на спасителните екипи тежкият инцидент не се превърна в трагедия. Това заяви на извънреден брифинг във връзка с авиационния инцидент в Черно море командирът на Военноморските сили контраадмирал Митко Петев, предаде репортер на Радио „Фокус“ - Варна.  Той уточни, че след възникването на инцидента командването на Военноморските сили чрез командването на военноморската авиобаза незабавно са установили контакт със семействата на тримата членове на екипажа на военния хеликоптер \"Пантер\", който падна във водите на Черно море. \"Те бяха държани в течение какво е състоянието на тримата офицери от Военноморските сили. За  съжаление, това е едно от задълженията и на командира, когато нещо се случи с личния състав, да бъде първият човек, който да се свърже с роднините. Това се случи\", каза контраадмирал Митко Петев. Според указанията на министъра на отбраната в момента се организира изпращането на тленните останки на майор Георги Анастасов в Ямбол, където утре в 12.00 часа ще бъде погребението, а от 11.00 часа ще бъде поклонението. \"Независимо от тежката загуба, благодарения на действията на спасителните екипи, на личната всеотдайност на офицери и старшини, участващи в спасителната операция, тежкият инцидент не се превърна в трагедия, за което като моряк им благодаря от сърце. Благодаря и на медиите, които изключително коректно отразиха събитието, пощадиха близките и роднините на майор Георги Анастасов и не се появиха спекулации относно това какво се е случило на море\", подчерта Георги Анастасов. \r\nМарияна ВАЛЕНТИНОВА", "date": "2017.06.10", "title": "Контраадмирал Митко Петев, командир на ВМС: Благодарение на действията на спасителните екипи тежкият инцидент не се превърна в трагедия"}
{"url": "http://www.focus-news.net/news/2017/06/10/2403614/sport-sharapova-propuska-turnira-v-birmingam.html", "text": ".  Мария Шарапова ще пропусне предстоящия тенис турнир в Бирмингам, който се провежда между 17 и 25 юни, съобщава Daily Mail. Рускинята ще пропусне турнира за който получи \"уайлд кард\", заради контузията в Рим от 16-ти май, когато беше принудена да прекрати двубоя срещу Миряна Лучич-Барони в третия сет.\r\nВ момента Шарапова е № 178 в света, след като прекара 15 месеца извън кортовете заради наказание. Бившата №1 е с болки в бедрото и едва ли ще успее да се възстанови за 1 седмица.", "date": "2017.06.10", "title": "Спорт: Шарапова пропуска турнира в Бирмингам"}
{"url": "http://www.focus-news.net/news/2017/06/10/2403616/tsvetan-tsvetanov-v-selo-benkovski-gerb-e-s-protegnata-raka-kam-vseki-zhitel-na-oblast-kardzhali.html", "text": "Винаги сме с протегната ръка към всеки жител на област Кърджали. Радостен съм, че тук сме създали едно голямо и сплотено семейство. Вие, младите хора, сте бъдещето. Благодарение на вас, отборът на ГЕРБ има визия, има дългосрочна перспектива. Ще направим регионална академия за младежи в Кърджалийско, за да общувате, да работите за своя регион и да се развивате тук. С тези думи председателят на Парламентарната група на ГЕРБ и заместник-председател на партията Цветан Цветанов се обърна към членовете и симпатизантите на ГЕРБ в село Бенковски, община Кирково, където 35 новоприети младежи получиха членските си карти лично от него. Tова съобщиха от пресцентъра на ПП ГЕРБ. Цветанов подчерта, че на парламентарните избори структурите на ГЕРБ в региона и в страната са постигнали невероятна мобилизация. “Затова цялата парламентарна група бяхме единодушни, че Цвета Караянчева трябва да е заместник-председател на Народното събрание. Това е знак за специално отношение към вас. В Кърджали идват министри, залагаме изграждането на икономическа зона, а това значи инвестиции и работни места. Това са политики в подкрепа на местната общност и икономическия подем на региона. Всички общински структури и техните председатели са достойни, активни и имат заслуги за добрите резултати на ГЕРБ. Ние сме единствената алтернатива на ДПС в областта и това е факт. Носим промяната, обединяваме хората, не ги разделяме. Това е силата на ГЕРБ”, заяви той.\r\nСпоред зам.-председателя на ГЕРБ опозицията нехае за стабилността в държавата. “Борисов направи нещо изключително в Европа, сега му предстои среща в Турция с Ердоган. ГЕРБ е единствената национално-отговорна партия. Ние сме гарант за спокойствието на гражданите. Кабинетът “Борисов 2” остави стабилна държава, после се получи вакуум със служебното правителство. Сега отново се борим за стабилност, затова ни е нужен пълен 4-годишен мандат.  Ще впрегнем целия ресурс на държавата, за да изкараме успешно европредседателство, успешни евроизбори през 2019 г и да се подготвим за местния вот, когато е крайно време да вземем кметски мандат в Кърджалийско“, категоричен бе Цветан Цветанов. \r\nЦвета Караянчева, заместник-председател на 44-то Народно събрание и областен лидер на ПП ГЕРБ, поздрави структурите за тяхната сърцатост и боеспособност, за желанието, с което работят и инициативите, които реализират и благодари специално на младежите за тяхната креативност и сплотеност. „В мое лице винаги ще имате партньор и приятел, защото вие сте отборът, който ще върне младите хора на Кърджали в своя роден край. Благодаря ви“, подчерта Караянчева. \r\nСпециален гост на Бенковски бе и заместник-министърът на външните работи и председател на младежката организация на ГЕРБ Георг Георгиев, който изтъкна: „Тук са се събрали млади хора с разностранни качества, от различни общности, с голям потенциал. А ГЕРБ е партията, която дава шанс на младите хора - и в изпълнителната власт, и в партийните структури. Ключови фигури като Живко Тодоров и Калин Каменов в местната власт, като Андрей Новаков – най-младият евродепутат в целия ЕС и много други са пример за това. Младите хора са извор на идеи и в това е силата на ГЕРБ“. \r\nСлед срещата с актива Цветанов разговаря с общинските председатели на партията и ръководството на женската и младежката организация.", "date": "2017.06.10", "title": "Цветан Цветанов в село Бенковски: ГЕРБ е с протегната ръка към всеки жител на област Кърджали"}
{"url": "http://www.focus-news.net/news/2017/06/10/2403617/interfaks-prezidentat-na-ukrayna-petro-poroshenko-otbelyaza-simvolichno-otpadaneto-na-vizite-za-es.html", "text": "Президентът на Украйна Петро Порошенко стартира символичния „безвизов таймер\", отброяващ последните 12 часа от влизането в сила на безвизовия режим между Украйна и Европейския съюз, съобщава \"Интерфакс\".\r\n„След 12 часа последния звук от обратното броене ще ознаменува нашите надежди. \r\nМакар и не с падането на бетонната Берлинска стена, а с падането на „хартиената“, която дълги години разделяше украинците от общото европейско семейство. И така, в полунощ срещу 11 юни и тази стена ще падне. Аз вярвам, че Украйна ще бъде в НАТО, вярвам, че ще бъде в Европейския съюз и нищо и никой, никога няма да ни спре!“, казва още Порошенко. Николай Братанов", "date": "2017.06.10", "title": "„Интерфакс“: Президентът на Украйна Петро Порошенко отбеляза символично отпадането на визите за ЕС"}
{"url": "http://www.focus-news.net/news/2017/06/10/2403601/evening-standart-tereza-mey-poluchi-pozdravleniya-ot-donald-tramp-i-emanyuel-makron.html", "text": "Тереза Мей бе поздравена за победата си на изборите от президента на САЩ Доналд Тръмп и от френския президент Еманюел Макрон, съобщава Evening Standart.\r\nСлед като Консерваторите успяха да съставят правителство в коалиция с пробританската ирландска „Демократична юнионистка партия“ (ДЮП), в телефонен разговор американският президент е уверил Тереза Мей, че очаква да продължи \"тясното сътрудничество\". \r\nОт своя страна, френският президент Макрон, заедно с поздравленията си отправи и покана към Тереза Мей да посети Франция. Николай Братанов", "date": "2017.06.10", "title": "Evening Standart: Тереза Мей получи поздравления от  Доналд Тръмп и Еманюел Макрон."}
{"url": "http://www.focus-news.net/news/2017/06/10/2403620/dimitar-popov-bdzp-gotse-delchev-klimatichnite-promeni-i-brakonierstvoto-sa-osnovnite-prichini-za-izchezvaneto-na-egipetskite-leshoyadi.html", "text": "Климатичните промени и бракониерството са основните причини за изчезването на египетските лешояди. Това каза за Радио „Фокус“ – Пирин Димитър Попов, председател на структурата на Българското дружество за защита на птиците (БДЗП) в Гоце Делчев. По думите му популацията на вида птици намалява и заради хищниците, защото малките лешояди, когато правят първите си плахи опити да полетят, невинаги са успешни. „Често се оказват на места, където могат да бъдат засегнати от хищници. И точно това ще бъде нашата задача – да съблюдаваме всичко да бъде нормално“, каза още Попов. Той добави, че е важно да се опази популацията на египетските лешояди, подчертавайки, че е строго защитен от Бернската и Бонската международна конвенция и също така е вид, който е включен в Световния Червен списък в категорията „застрашен“. В България видът е под опеката на Закона за биологичното разнообразие и е включен в Червената книга на България.\r\nЛивия НИНОВА", "date": "2017.06.10", "title": "Димитър Попов, БДЗП-Гоце Делчев: Климатичните промени и бракониерството са основните причини за изчезването на египетските лешояди"}
{"url": "http://www.focus-news.net/news/2017/06/10/2403619/veliko-tarnovo-navarshvat-se-80-godini-ot-postavyaneto-na-pametnata-plocha-na-ilarion-dragostinov-pri-rodnata-mu-kashta-v-selo-arbanasi.html", "text": "80 години от поставянето на паметната плоча на революционера Иларион Драгостинов при родната му къща в село Арбанаси отбелязваме на 10 юни. Това припомни за Радио „Фокус“ – Велико Търново Стоян Калпушков, председател на Национален клуб „Иларион Драостинов“. Плочата е поставена на 10 юни 1937 година. На нея е изписано: „На 10 юни 1937 г. в с. Арбанаси , Г. Оряховско, се освети и откри паметна плоча в чест на арбанасчанина Иларион Драгостинов, един от най-възторжените апостоли на революцията през 1876 г. Загинал в прохода Вратник, в Сливенския Балкан, на 9 май 1876 г.“. Калпушков припомни, че през 2013 година къщата на революционера окончателно е рухнала, а от две години и плочата я няма. „От две години нито Общината, нито обществеността, знае къде отиде тази плоча. Интересно ми е за какво ще я използва този, който я е взел. При срутването на къщата плочата беше сложена до зида. Ходих няколко пъти с намерение да взема плочата, за да я съхраним в Общината или в читалището, което носи името „Иларион Драгостинов“. Но уви, плочата вече я няма. Не зная как Арбанаси поема отговорността за заличаването на един спомен, поставен преди 80 години, който има за цел да увековечи един от възторжените апостоли на въстанието от април 1876 година. Каква е нашата почит към тези хора, които са дали живота си за Свободата на България? Днес ние се бием в гърдите и казвам, че сме патриоти, но не, ние не сме патриоти. Ние сме патриотите от стихотворението на Христо Ботев. Още тогава гениалният Ботев е разбрал, че  не бива да се бием в гърдите и да казваме, че сме патриоти, които и душа даваме, и всичко даваме, в името на това да приберем някой друг грош в джоба си. Паметта на Иларион Драгостинов ни задължава да бъдем наистина българи“, посочи Стоян Калпушков.\r\nПрез 2002 година се навършиха 150 години от рождението на Иларион Драгостинов  – Арбанасчето – „най-идеалният, най-чистият дух на своето време‘‘. Родната къща на Иларион Драгостинов в Арбанаси, Великотърновско, е забележителен паметник на самобитната българска архитектура. С годините това неоценимо богатство чезне с времето. Отива си една от най-неповторимите къщи в българските земи, дом, в който е роден, израснал и възпитан Главният Апостол на Втори Сливенски революционен окръг. Готовата за печат книга „Вярност и единство, братя“ има за цел да ангажира общественото мнение  – за превръщане на родната къща на Иларион Драгостинов в къща музей „Април 1876 г.‘‘ и дом, в който да пребивава Народно читалище „Иларион Драгостинов“.\r\nНадежда КРЪСТЕВА", "date": "2017.06.10", "title": "Велико Търново: Навършват се 80 години от поставянето на паметната плоча на Иларион Драгостинов при родната му къща в село Арбанаси"}
{"url": "http://www.focus-news.net/news/2017/06/10/2403622/stolichnite-sotsialisti-shte-otbelezhat-161-godini-ot-rozhdenieto-na-dimitar-blagoev-dyadoto-na-11-yuni.html", "text": "На 11 юни, от 10.30 часа, столичните социалисти тържествено ще отбележат 161-та годишнина от рождението на основателя на организираното социалистическо движение в България Димитър Благоев – Дядото, съобщиха от пресцентъра на ГС на БСП - София.\r\nЧестването ще се състои пред пред къщата музей на Благоев в гр. Банкя (ул. \"Княз Борис І\" № 30 ).\r\nСъбитието се организира от Националния съвет на БСП, Софийския градски съвет на БСП и Районен съвет на БСП – Банкя.", "date": "2017.06.10", "title": "Столичните социалисти ще отбележат 161 години от рождението на Димитър Благоев - Дядото на 11 юни"}
{"url": "http://www.focus-news.net/news/2017/06/10/2403615/prof-vladimir-chukov-arabist-ponyatieto-terorizam-se-osnovava-na-baza-interesi-pridruzheni-s-milioni-pari.html", "text": "Понятието тероризъм се основава на база интереси, придружени с милиони пари, а терористът може да бъде приеман за такъв от дадена държава, докато за друга да бъде част от национално-освободително движение. Това каза в седмичното обзорно-коментарно предаване „Метроном“ на Радио „Фокус“ арабистът проф. Владимир Чуков. Той допълни, че значението на понятието тероризъм е подплатено с политика и икономика, които вървят ръка за ръка. „Това, което стана в Близкия изток след посещението на Доналд Тръмп в Рияд, след скъсването на дипломатическите отношения с Катар на 9 мюсюлмански държави, просто подсказва прегрупиране на силите в Близкия изток. Мисля си, че до война няма да се стигне, защото противоречията са политически и идеологически и всичко това е силно поръсено с много пари“, обясни проф. Чуков. Той обърна внимание на това, че до този момент сме били свидетели на традиционното противопоставяне между сунити и шиити, но сега нещата се прекрояват географски и се намесва понятието „политически ислям“.", "date": "2017.06.10", "title": "Проф. Владимир Чуков, арабист: Понятието тероризъм се основава на база интереси, придружени с милиони пари"}
{"url": "http://www.focus-news.net/news/2017/06/10/2403623/inzh-dinko-gospodinov-vik-plovdiv-deynostite-po-izpalnenie-na-vodniya-tsikal-na-asenovgrad-protichat-v-srok-nyama-zatrudneniya.html", "text": "Дейностите по изпълнение на Водния цикъл на Асеновград протичат в срок, няма затруднения. Това каза за Радио „Фокус“ – Пловдив инж. Динко Господинов, експерт на ВиК – Пловдив в Асеновград. По думите му към момента се изпълняват разписани дейности по изграждане на канализационни и подмяна на съпътстващи водопроводни мрежи. „Работи се по Лот 500 и Лот 600. Създадени са и се спазват линейни графици по изпълнение на заложените във Водния проект дейности. Периодично се спира движението по основни пътни артерии в град Асеновград. Изпълнителят на проекта съгласува нуждата от преустановяване на движението и времетраенето на ограниченията. Предварително Община Асеновград предоставя информация за предстоящи забрани за преминаване, която стига до жителите и гостите на града“, посочи инж. Динко Господинов. Той припомни, че изпълнението на Водния цикъл на града се осъществява по проект на стойност 106 милиона лева, който включва изграждане и рехабилитация на 27 км водопровод и канализация. Новата инфраструктура ще обслужва близо 55 000 жители.\r\nТони МИХАЙЛОВ", "date": "2017.06.10", "title": "Инж. Динко Господинов, ВиК – Пловдив: Дейностите по изпълнение на Водния цикъл на Асеновград протичат в срок, няма затруднения"}
{"url": "http://www.focus-news.net/news/2017/06/10/2403609/korneliya-ninova-kam-boyko-borisov-na-ksns-edinstvenata-vi-grizha-e-vasheto-lichno-i-na-partiyata-vi-otselyavane-a-ne-natsionalniyat-interes.html", "text": "На КСНС единствената Ви грижа е Вашето лично и на партията Ви оцеляване, а не националният интерес. Това коментира лидерът на БСП Корнелия Нинова в социалната мрежа \"Фейсбук\" във връзка с думите на премиера, че няма да присъства на следващи заседание на КСНС при президента, ако там няма медии. \"И на мен ми се иска обществото да знае истината, медиите да бяха вътре, за да види народът истинското Ви лице за първия КСНС при президента Радев, г- н премиер. Няма да прекрача граници и няма да коментирам секретна информация. Както на КСНС при президента Плевнелиев, така и на този съвет единствената Ви грижа бе Вашето лично и на партията Ви оцеляване, а не националният интерес. При Плевнелиев единствената Ви мисъл е била как да свалите законно избрано правителство. При Радев - как Вашето правителство да изкара цял мандат за пръв път.\r\nНа този съвет Вие отказахте да назначите 1000 души в МВР и 5000 В МО. Попитах Ви какво става с 3 млрд. излишък, та нямате 300 млн. лева, с които да осигурите нормални условия за работа на полицаите. Не ми отговорихте къде се изпари излишъкът, но заявихте, че спешно ви трябват още 10 млрд лв. Заявих Ви, че ако и през ум Ви мине да ги теглите като нов заем, много ми мирише на нови избори\", пише Нинова. \r\n\"Отказахте да започне веднага модернизацията на армията и я разсрочихте за 15 години напред. Вашият министър Горанов заяви, че няма да увеличи до 2% от БВП разходите за отбрана. Тогава казах, че е пълно лицемерие да декларираме, че човекът е най-важен в системата на сигурност, че ще има ускорена модернизация и че ще има 2% за отбрана, след като всички чухме от Вас, че това няма да стане. Казах, че отказвам повече да лъжем хората и по-добре да обявим истината. Десетки години политиците лъжат народа. Заявих също, че аз няма да го направя и, че искам промяна в поведението на политическата класа. Попитах Ви - защо го правите. Ще говорите нещо, което нямате никакво намерение да изпълните. Отговорихте - \"за да не излезе, че противореча на президента Радев и да изглеждаме приятели\". Предупредих държавния глава, че го подвеждате и се оказах права. Още на другия ден изтеглихте от МС доклада по сигурността на служебния министър Янев, в който се казваше цялата истина за състоянието на отбраната. И днес да ми се правите на загрижен спасител - няма да стане\", допълва лидерът на БСП.", "date": "2017.06.10", "title": "Корнелия Нинова към Бойко Борисов: На КСНС единствената Ви грижа е Вашето лично и на партията Ви оцеляване, а не националният интерес"}
{"url": "http://www.focus-news.net/news/2017/06/10/2403613/ministar-krasimir-karakachanov-za-intsidenta-v-cherno-more-nay-veroyatno-poradi-poriva-na-vyatara-perkata-na-vertoleta-e-zakachila-pilona-na-nosa-na-koraba.html", "text": "За вчерашния инцидент в Черно море с премиера от момента на научаването поддържаме буквално всеки час контакти. Той е абсолютно информиран за всичко. Изпратените по спешност от мен вчера са зам.-министър и зам.-началник на отбраната. Това каза пред журналисти министърът на отбраната Красимир Каракачанов на брифинг пред сградата на МВР, предаде репортер на Агенция „Фокус“. „Няколко неща трябва да се подчертаят – става въпрос за регулярно учение на нашия военноморски флот. При изпълнение на това учение, хеликоптерът, който е трябвало да отрази стрелба по морска цел, след завършването на учението, преминавайки покрай носа на един от корабите, най-вероятно поради метеорологични условия, това, което към момента става известно е, че може би вследствие на порив на вятъра, перката закачва пилона на носа на кораба. Пилотът на вертолета е действал изключително професионално, не е вярно, че не е бил професионално подготвен“, коментира Каракачанов. По думите му машината е била в техническа изправност, но перката е закачила горната част на пилона, пилотът е овладял вертолета, отдалечавайки се обаче от кораба, явно е започнало да дава дефект. „Той предприема най-правилния ход – да се върне обратно в близост до кораба, за да може спасителният екип да реагира бързо и да спаси екипажа. Именно благодарение на тази съобразителност на пилота, двамата останали негови колеги, са спасени. Намират се в болницата във Варна, контактни са, нямат сериозни наранявания, но за съжаление при този инцидент даваме човешка жертва. От една страна някои хора говорят, че няма пари за учение, но в същото време като има такова, а специално тази година е много наситена с учения, стават подобни инциденти. За съжаление някой път с човешки жертви“, допълни Каракачанов. Той подчерта, че благодарение на съобразителността и подготвеността на пилота, другите двама негови колеги са спасени, поради което още вчера е издал заповед за повишаването му в чин майор. „Ще бъде награден още един член на спасителния екипаж, старши-лейтенант, който е водолаз и благодарение на когото другите двама членове на екипажа са извадени мигновено“, добави още военният министър.\r\nЛюба АЛЕКСИЕВА", "date": "2017.06.10", "title": "Министър Красимир Каракачанов за инцидента в Черно море: Най-вероятно поради порива на вятъра, перката на вертолета е закачила пилона на носа на кораба"}
{"url": "http://www.focus-news.net/news/2017/06/10/2403626/pazardzhik-dilar-na-sintetichna-droga-e-zadarzhan-ot-pazardzhishki-kriminalisti.html", "text": "Дилър на синтетична дрога е задържан в хода на специализирана полицейска акция, проведена от служители на сектор „Противодействие на криминалната престъпност” при ОД МВР-Пазарджик. Това съобщи за Радио „Фокус“ – Пазарджик Мирослав Стоянов, говорител на ОД МВР-Пазарджик. По думите му активната работа по противодействието на разпространението на наркотици е един от основните приоритети на пазарджишките криминалисти. „В хода на своята дейност в тази посока те установили множество случаи на млади мъже и жени, притежаващи синтетични наркотици от вида „синтетични канабиноиди”. Това е сравнително нов вид наркотици за пазара на дрога в региона. Представлява смеси от ароматни растения, съдържащи синтетични канабиноиди, използващи се като заместител на марихуаната. В хода на няколкомесечно разследване органите на реда засекли основния дилър на синтетиката за района на областта. Оказало се, че това е 39-годишен мъж от Пазарджик, по известен като „Вайдин”. Той изградил широка мрежа от клиенти-дилъри подпомагащи го активно в престъпната му дейност. Засечено е разпространение на територията на областния град, Септември, Стрелча, селата Симеоновец, Семчиново, Мало Конаре и Динката. В дейността си „Вайдин” бил особено предпазлив и спазвал дълбока конспиративност, което допълнително затруднявало разследването“, уточни Стоянов. Той каза също, че въпреки това полицейските екипи предприели активни действия и така на пътя Пазарджик-Пловдив в близост до разклона за село Говедаре те спрели лек автомобил. Той бил управляван от 27-годишен съсед на дилъра, а до него пътувал самият „Вайдин”. Последвал личен обиск, като у мъжа били открити над 30 грама синтетична дрога, която била достатъчна за изготвянето на между 300 и 500 дози за улично разпространение. Всички полицейски действия са проведени под наблюдението на прокурор от окръжната прокуратура в Пазарджик. Дилърът е задържан първоначално за срок от 24 часа, а след това срокът на ареста е удължен от прокуратурата с още 72 часа. По случая е образувано полицейско производство, а работата по документирането на престъпната дейност на наркоразпространителя продължава.\r\nАлбена ЖИЛЕКОВА", "date": "2017.06.10", "title": "Пазарджик: Дилър на синтетична дрога е задържан от пазарджишки криминалисти"}
{"url": "http://www.focus-news.net/news/2017/06/10/2403625/dimitar-petrov-nzok-dalgovete-na-bolnitsite-u-nas-sa-530-miliona.html", "text": "Дълговете на болниците, които официално се водят, са около 530 милиона, от които 190 просрочени. Това каза Димитър Петров, подуправител на Националната здравноосигурителна каса в предаването „Седмицата“ по Дарик радио. Според Петров причините да се натрупат тези дългове са комплексни. „Вярно е, че част от пътеките са недофинансирани. Вярно е също, че част болниците нямат добър мениджмънт“, коментира той. „Концентрацията на някои недофинансирани пътеки, примерно в педиатрични болници, общо взето би оправдало трупането на големи дългове, но болници, които са големи, многопрофилни и имат добре остойностени дейности, при тях причините са комплексни“, каза Петров. По думите му не е работа на Касата да се занимава с дълговете на болниците, тя плаща за извършена дейност. Според него частните болници се управляват по-добре от държавните. „Там, освен добрият мениджмънт, има доста платени допълнителни услуги от типа на допълнителни изследвания и т.н. Те привличат и повече \"кешови\" пациенти. Част от тях привличат и чужденци, балансират по някакъв начин“, посочи Петров.", "date": "2017.06.10", "title": "Димитър Петров, НЗОК: Дълговете на болниците у нас са 530 милиона"}
{"url": "http://www.focus-news.net/news/2017/06/10/2403624/dimitar-margaritov-predsedatel-na-kzp-vremennite-virtualni-priemni-shte-funktsionirat-prez-tseliya-aktiven-turisticheski-sezon.html", "text": "Временните виртуални приемни ще функционират през целия активен туристически сезон. Това заяви председателят на Комисията за защита на потребителите (КЗП) Димитър Маргаритов, предаде кореспондентът на Радио „Фокус” – Варна. „Ние сме гъвкави и можем да реагираме ако сезонът продължи по-дълго, дай Боже. Бихме могли да се настроим спрямо това, така че сме на линия и хората могат да ни търсят“, посочи Димитър Маргаритов. Той заяви също, че временните приемни като офиси по курортите са способ, въведен преди години от предходни ръководства на Комисията и не се определят от сегашното ръководство като най-ефективният възможен начин за връзка с потребителите, защото практиката показва, че в крайна сметка хората предпочитат бързия контакт, а не посещението на офиси и даване на обяснения там. „Мисля, че сегашният модел ще сработи по-добре и по този начин нашите колеги ще могат да бъдат по-ефективни“, посочи председателят на Комисията за защита на потребителите. Според него наблюденията от предишни години показват, че има граждани, които успешно се възползват от възможностите, които КЗП предоставя, за да се информират за правата си и да ги защитават. От друга страна по думите на Димитър Маргаритов, е всеизвестен манталитетът на българина, а именно че той по-скоро обича да не повдига различни въпроси, които го касаят. „Но от друга страна усещаме нарастваща активност и през последните години това особено ясно се вижда през броя на жалбите и сигналите, които ние получаваме. Както и по броя на позвъняванията по телефона понякога само за консултация. Няма да е пресилено ако кажа, че ние сме една от най-търсените институции в държавата. Само за миналата година имаме над 20 000 подадени жалби и сигнали както по интернет, така и директно в нашите офиси, над 10 000 обаждания на денонощния телефон. Това показва една засилена активност и едно все по-осезаемо усещане, че потребителите търсят своите права, искат да ги защитят и когато изпаднат в някаква неудобна ситуация, искат да получат съдействие от институциите, каквото разбира се им се полага“, коментира председателят на КЗП.\r\nЖулиета НИКОЛОВА", "date": "2017.06.10", "title": "Димитър Маргаритов, председател на КЗП: Временните виртуални приемни ще функционират през целия активен туристически сезон"}
{"url": "http://www.focus-news.net/news/2017/06/10/2403628/voa-voennite-na-sasht-potvardiha-che-amerikanski-voenni-udari-sa-porazili-afganistanski-voennosluzheshti-ima-zaginali-i-raneni.html", "text": "В събота военните на САЩ потвърдиха, че в резултат на американски въздушни удари в рамките на съвместна операция срещу талибаните в южната част на Афганистан, са загинали и ранени военнослужещи на Кабул, предава радио Voice of America. Броят на жертвите от афганистанска страна не се пояснява, както и този на пострадалите. \r\nПотвърждението на информацията бе предшествано от редица медийни доклади, според които бомбардировките са извършени в късните часове на петък в провинция Хелманд. По непотвърдена информация са загинали най-малко осем афганистански войници, докато ранените са много повече. \r\nВ ход е разследване, за да се определят обстоятелствата, довели до \"неприятния инцидент\", уточниха американските военни в Кабул.\r\n\"Операция на афганистанските сили за сигурност и отбрана, и американските партньори доведе до смъртта и раняването на членовете на афганистанската гранична полиция“, се казва в официално разпространеното съобщение.\r\nАмериканската армия би искала да изрази своите \"най-дълбоки\" съболезнования на семействата на жертвите, се казва още в изявлението..Тереза Герова", "date": "2017.06.10", "title": "VOA: Военните на САЩ потвърдиха, че американски военни удари са поразили афганистански военнослужещи – има загинали и ранени"}
{"url": "http://www.focus-news.net/news/2017/06/10/2403627/api-shofyorite-da-se-dvizhat-s-povisheno-vnimanie-i-saobrazena-skorost-po-pat-i-6-gavrailovo-chintulovo-poradi-patnotransportno-proizshestvie.html", "text": "Шофьорите да се движат с повишено внимание и съобразена скорост, спазвайки указанията на служителите на \"Пътна полиция\" по път I-6 Гавраилово - Чинтулово поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2017.06.10", "title": "АПИ: Шофьорите да се движат с повишено внимание и съобразена скорост по път I-6 Гавраилово - Чинтулово поради пътнотранспортно произшествие"}
{"url": "http://www.focus-news.net/news/2017/06/10/2403612/varna-eksploatatsiyata-na-letatelnata-tehnika-v-morskata-vertoletna-aviobaza-chayka-e-spryana.html", "text": "Експлоатацията на летателната техника в морската вертолетна авиобаза „Чайка” е спряна. Това стана ясно на извънреден брифинг в Щаба на Военноморските сили, на който присъстваха заместник-министърът на отбраната Анатолий Величков, заместник-началникът на отбраната вицеадмирал Емил Ефтимов и командирът на Военноморските сили контраадмирал Митко Петев, предаде репортер на Радио „Фокус“- Варна. Това се прави по наредба, в която е уточнено, че при авиационен инцидент с определен тип авиационна техника до изясняване на причините тя се спира от експлоатация. На брифинга присъства и подполковник Милен Хинтоларски, главен експерт в Щаба на Военноморските сили, който представи качествата на загиналия капитан Георги Анастасов, който бе повишен посмъртно в звание майор. \"Неслучайно той беше първият командир на екипаж, който обучихме тук. Това беше общата оценка на командването и на инструкторския състав. Георги Анастасов стана командир на екипаж през 2014 година, като преди това- от 2011 година, от доставката на вертолетите \"Пантер\", той беше от основните и най-подготвени втори пилоти. За три години той последователно придоби квалификациите 3-ти, 2-ри и 1-ви клас. Той водеше една ритмична подготовка, адекватна и убеден съм - добра. Това как е водил подготовката, как е била планирана, също е част от разследването и не бих в влизал в дълбоки подробности. Разследването ще свърши своето и ще разберем причините. Това е една високорискова професия. Каквото и да правим, следвайки всички постулати и спазвайки мерките за безопасност, тези неща са с част от нашия живот\", заяви подполковник Милен Хинтоларски. \r\nНа брифинга стана ясно още, че категорично метеорологичната обстановка не е допринесла за възникване на инцидента, тъй като ограничението на вертолета е единствено по долна граница на облачността и по видимост за изпълнение на конкретната задача. Стойностите през вчерашния ден са били много далеч от разрешения минимум. Командирът на Военноморските сили контраадмирал Митко Петев уточни, че няма съмнение по техническата изправност на вертолета и пригодността на тези вертолети, тъй като предният ден е изпълнявал много по-тежка и по-сложна задача. \r\nВ Комисията, която разследва авиационния инцидент, са включени експерти от Военна полиция и от командването на Военноморските сили. Комисията трябва да се произнесе в 30-дневен срок. \r\nМарияна ВАЛЕНТИНОВА", "date": "2017.06.10", "title": "Варна: Експлоатацията на летателната техника в морската вертолетна авиобаза „Чайка” е спряна"}
{"url": "http://www.focus-news.net/news/2017/06/10/2403621/asharq-al-awsat-shest-teroristichni-organizatsii-finansirani-ot-katar-zaplashvat-bahreyn.html", "text": "Най-големият град в Бахрейн, Манама, в който живеят близо 150 хил. души или една четвърт от населението на страната е заплашен от шест терористични организации, финансирани от Катар, твърди арабският вестник Asharq Al-Awsat.\r\nБахрейнското правителство обвинява Катар за подкрепата на терористични организациите като „Сарая ал Ащар“, групировката „14 февруари“, „Хизбулла Бахрейн“, Сарая ал Мухтар, „Ахрар Бахрейн“ и „Бригадите за съпротива“.\r\nВ изявлението още се казва, че: Катар трябва да бъде наказан в международен план, не само в Персийския залив и арабските страни. Николай Братанов", "date": "2017.06.10", "title": "Asharq Al-Awsat: Шест терористични организации, финансирани от Катар, заплашват Бахрейн"}
{"url": "http://www.focus-news.net/news/2017/06/10/2403629/prof-donka-baykova-s-edin-hranitelen-rezhim-mozhem-da-otslabnem-samo-vednazh.html", "text": "За съжаление, с един и същи хранителен режим можем да отслабнем не повече от един път, защото организмът има своята метаболитна памет и никога режим, който е бил ефективен по отношение на редукцията ни на свръхтегло, втори път вече не се оказва със същата резултатност. Това каза в интервю за Агенция „Фокус“ проф. д-р Донка Байкова, специалист по хранене и диететика за диетите през летния сезон.  „Още на втория ден организмът издига на паметта на мастните си клетки онези механизми, с които вече се е справял, те са му познати, проиграни са от самия него и блокира разграждането на мазнини, защото е свързано именно със загубата на биологичен продукт, който щом 3 месеца е на едно ниво, организмът си го приема за свое и го поддържа в дни на ядене“, обясни проф. Байкова. По думите ѝ ето защо, като тръгне да губи, той издига на повърхността на клетките си, метаболитната си памет и решава, че не трябва да губи много маса. \r\nСпоред нея благодарение на многото информация, българите по природа са ученолюбиви, знаещи, интелигентни хора. „Информацията е от различни източници и често пъти не е надеждна. Нерядко фенове на различни алтернативни течения промиват мозъците на младите хора. Много са агресивни и младите са объркани. Ето защо ръстът и броят на най-младата генерация са с различни хранителни разстройства. Това е обезпокояващо и ако 22% от младите жени на възраст 19-30 години са с наднормени килограми, то около 17% са с различни хранителни разстройства. В това число анорексия, булимия, орторексия и пр.“, коментира проф. Байкова. Тя посочи, че когато имат съмнение, трябва да се информират от надеждни специалисти по хранене. „За наша радост по-голямата част от населението има добра култура на хранене през последните години или поне подобрена в сравнение с предишен период“, каза още проф. Донка Байкова.\r\nЛюба АЛЕКСИЕВА", "date": "2017.06.10", "title": "Проф. Донка Байкова: С един хранителен режим можем да отслабнем само веднъж"}
{"url": "http://www.focus-news.net/news/2017/06/10/2403636/pazardzhik-sarnitsa-shte-e-domakin-na-natsionalno-sastezanie-za-darvosekachi-na-12-yuni.html", "text": "Национално състезание за дървосекачи ще се проведе в Сърница от 12 до 14 юни, съобщи за Радио „Фокус“ – Пазарджик Неби Бозав, кмет на община Сърница. То се провежда под егидата на Министерството на земеделието, съвместно с горско стопанство „Селище“ и частна фирма. „Има изключително голям интерес към това състезание“, заяви Бозов и уточни, че след провеждането на този национален кръг в Сърница, ще бъдат отличени и състезатели, които да вземат участие в международното състезание. Бозов каза също, че последно в Сърница такова състезание е провеждано през далечната 1972 година. Наградите са осигурени от местна фирма и са под формата на моторни триони и други тематични неща за този сектор. Участниците ще получат и сертификати.\r\nАлбена ЖИЛЕКОВА", "date": "2017.06.10", "title": "Пазарджик: Сърница ще е домакин на Национално състезание за дървосекачи на 12 юни"}
{"url": "http://www.focus-news.net/news/2017/06/10/2403618/obshtoto-sabranie-na-sadiite-izbra-mandatna-izbiratelna-i-sektsionni-komisii-za-izbora-na-chlenove-na-vss.html", "text": "Общото събрание на съдиите за избор на членове на Висшия съдебен съвет бе открито в 11.00 часа от председателя на ВКС Лозан Панов, който обяви, че към този час са регистрирани 539 съдии, съобщиха от пресцентъра на ВСС.\r\nПредседателят на Върховния касационен съд Лозан Панов приветства участниците в Общото събрание и заяви, че предстои най-важният избор, който до голяма степен ще определи състоянието на съдебната власт в следващите 5 години. Според него истинска общност може да се създаде само, ако съдиите се обединят около ценности, общи за всеки един. \r\nПредседателят на Върховния административен съд Георги Колев поздрави магистратите и ги призова да не позволяват да бъдат убеждавани, че системата не работи. Той заяви, че всеки е достоен съдия и сподели увереност, че всеки ще направи обоснован избор и ще даде вот за тези колеги - кандидати, които са успели да го убедят в тезата на изложените днес концепции.\r\nНаправена бе техническа демонстрация на системата за гласуване за избор на органи на събранието, които в съответствие с Правилата за провеждане на избори за членове на ВСС от съдиите, прокурорите и следователите съдиите ще бъдат гласувани чрез безжични устройства. Това ускорява процедурите по избора и осигурява повече време за изслушване на кандидатите  и обобщаване на концепциите им.\r\nОбщото събрание избра за председател Мая Маркова - заместник–председател на Апелативен съд – Велико Търново с 293 гласа „за“, 198 гласа „против“ и 45 гласа „въздържали се“. Тя ще председателства Общото събрание на съдиите, както днес, така и на 17 юни. По нейно предложение Общото събрание реши с 320 гласа „за“ да бъде определен заместник-председател за постигане на оперативност при провеждането му. С 354 гласа „за“, 124 гласа „против“ и 58 гласа „въздържал се“ Общото събрание избра за заместник-председател Игнат Колчев – председател на Административен съд – Смолян.\r\nСъдиите излъчиха мандатна комисия в състав от трима членове, както следва:  Жана Маркова-Коева съдия в Окръжен съд – Варна, Цветанка Бенина и Темислав Димитров – съдии в Софийския районен съд.\r\nИзбирателната комисия съгласно чл. 29з от Закона за съдебната власт се състои от девет редовни членове: Ивелина Солакова – заместник-председател на Окръжен съд – Велико Търново, Александър Точевски – заместник-председател на Районен съд – Пловдив, Петър Маргаритов – председател на Районен съд – Смолян, Магдалена Давидова – съдия в Районен съд – Варна, Асима Вангелова – председател на  Районен съд – Карлово, Даниела Дилова –председател в Районен съд – Плевен, Светла Димитрова – съдия във Върховен касационен съд, Радка Цариградска – председател на Районен съд – Павликени и Даниела Стоянова – съдия във Върховен касационен съд.\r\nЗа резервни членове на Избирателната комисия бяха избрани Анелия Янева – съдия в Софийския районен съд, Пенка Велинова – съдия в Софийския районен съд, Гергана Кирова – съдия в Софийския районен съд, Динко Хаджиев – съдия в Районен съд – Мадан, Галя Белева – съдия в Окръжен съд – Бургас.\r\nИзбрани бяха членовете на две секционни избирателни комисии. Първата ще отчита гласуването с хартиени бюлетини и е в състав: Лада Паунова – съдия във Върховния касационен съд, Иван Калибацев – председател на Районен съд – Пловдив, Силвия Обрешкова – заместник-председател на Районен съд – Варна, Галя Русева – съдия в Районен съд – Ямбол, Александър Ангелов – съдия в Софийския районен съд.\r\nВтората избирателна комисия ще обработи получените гласове чрез електронното дистанционно гласуване през интернет, каквото са заявили 1672 съдии. Редовни членове на комисията са: Вяра Камбурова – съдия в Окръжен съд - Бургас, Иван Маринов – председател на Районен съд - Димитровград, Даниела Михайлова – съдия в Районен съд – Варна. Резервни членове на втората секционна избирателна комисия са Владимир Астарджиев –  съдия Апелативен съд – София и Мими Фурнаджиева – съдия във Върховен касационен съд. Общото събрание на съдиите реши изслушването на кандидатите да започва със задаване на въпроси, които да бъдат поставени в рамките на 10 минути, по минута за формулиране на въпрос.След това кандидатите ще имат по 10 минути за отговори и 5 минути за изложение.\r\nГости на форума са Глигоре Герчану -  министър-съветник в посолството на Република Румъния в България и Димо Гроздев – съветник по политически въпроси в посолството на САЩ. На Общото събрание присъстват регистрираните наблюдатели от фондация „Института по пазарна икономика“, Съюза на съдиите в България, фондация Институт „Отворено общество“ и Български институт за правни инициативи.", "date": "2017.06.10", "title": "Общото събрание на съдиите избра мандатна, избирателна и секционни комисии за избора на членове на ВСС"}
{"url": "http://www.focus-news.net/news/2017/06/10/2403634/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-boryana-angelova-dimitrova-predsedatel-na-okrazhen-sad-burgas.html", "text": "Общото събрание на съдиите изслуша кандидата за изборен член на Висшия съдебен съвет Боряна Ангелова Димитрова – председател на Окръжен съд – Бургас, съобщиха от пресцентъра на ВСС.\r\nТя има над 19 години юридически стаж изцяло като съдия. Била е съдебен кандидат в периода 1997 – 1998 г., а на 11.01.1999 г. встъпва в длъжност „младши съдия“ в Окръжен съд – Бургас. От 01.03.2000 г. до 26.07.2009 г. \r\nе съдия в Районен съд – Бургас, където последователно изпълнява длъжностите заместник – административен ръководител и административен ръководител. От 27.07.2009 г. и към настоящия момент е председател на Окръжен съд – Бургас.\r\nСъдия Димитрова мотивира участието си в изборната процедура с управленския опит, изграден по време на реформиране на съдебната система. Повече от 10 години заедно с ръководните екипи на Районен и Окръжен съд – Бургас, успешно реализира полезни практики и стандарти в изграждането на отговорни, ефективни и независими институции. Като съдия тя отстоява мнението, че огромният ежедневен и почтен труд на колегите ѝ не заслужава обезсмисляне, затова е мотивирана да подпомогне с опит изграждането на административен капацитет на национално ниво за осигуряване на спокойна, предвидима работа и защита на достойнството на магистратите.\r\nВ своята Концепция съдия Димитрова споделя убеденост, че съдебната системата разполага с вътрешен потенциал за реформа, като преобразува наличните човешки ресурси в съдебни услуги, отчитайки финансовите възможности на системата, както и да осигури съвременен и ефективен достъп до правосъдие в съответствие с достигнатите национални стандарти. \r\nОсновни задачи на ВСС според нея са: гарантиране на безпристрастно правосъдие, защитено от външно влияние и вътрешни рискове; гарантиране на действителна  независимост за съдиите при осъществяване на функциите им; подобряване на ефективността и качеството на правосъдието, включително като гаранция за приложението на чл. 6 от Европейската конвенция за защита на правата на човека и за повишаване на общественото доверие в съдебната система.\r\nСпоред Боряна Димитрова ВСС трябва да създава условия за подобряване на ефективността и качеството на правосъдието, да облекчава работата на съдиите за същинска правна дейност; да обединява и мотивира съдиите; да пази достойнството на магистратите; да изгради административен капацитет, който „да може да чува и вижда проблемите на съдиите и съдилищата, да реагира адекватно, да ги разтовари от несвойствени ангажименти и бюрократични тежнения“.\r\nТя се ангажира да работи за достигане на баланс в ефективността, в администрирането и в достъпа до правосъдие. Първото направление включва професионалната подготвеност на съдиите; административната дейност на съдилищата - уредена по начин, спестяващ финансови и времеви ресурси на гражданите и на съдебната система, и разтоварващ съдиите от излишни бюрократични задачи; гаранции за действителната независимост на магистратите и пряка комуникация при съмнения в независимостта им; мониторинг на управленските решения на ВСС и отчетност на системата, която да дава яснота какво е изпълнено и до какъв резултат е довело. \r\nКандидатът акцентира на значението на финансирането на съдебната власт за отстояване на професионалните стандарти и за развитие, като сочи, че приносът на системата в бюджетния процес осигурява закрила на законните интереси на съдиите. Според Боряна Димитрова ВСС трябва да формулира приоритети и да планира действия, за да разполага с адекватен бюджет за реализирането им, да оптимизира структурите на съдебната власт и да осигури необходимата им кадрова, финансова и техническа обезпеченост. Тя счита, че въпросът за увеличението на възнагражденията на магистратите следва да получава отговор ежегодно, като се прилага възможността за поощряване на магистратите, включително парично, като вътрешна мярка за стремеж към отлична работа.\r\nПо отношение на конкурсите кандидатът отчита, че все още не е намерен баланс между професионалното израстване на съдията и периодичните нужди на системата, и посочва, че трябва да се ускорят процедурите по нива. \r\nЗаявява готовност да работи за въвеждане на подкрепящ модел за кариерна оценка и развитие. Предлага се съдилищата да разполагат с бюджет за провеждане на собствени обучения и периодични обсъждания по актуални теми.\r\nИзразени са резерви по отношение на прилагането на системата за натовареност, която би трябвало да е интегрирана с останалите, функциониращи в съдилищата. Според Боряна Димитрова преосмислянето на съдебните процедури, дигитализирането им, въвеждането на прости и бързи процедури, на алтернативни способи за решаване на спорове, материалната и технологична обезпеченост на съдилищата, географските, демографски, социални и икономически показатели в различните региони на страната са необходими елементи за решаване на въпроса с натовареността. Тя сочи промяната на наказателните закони, преосмислянето на ангажираността на съдиите по някои от институтите на ГПК като съществени за преструктуриране на организацията на работата. Неин приоритет ще бъде създаването на адекватна на съвременните изисквания по структура и капацитет съдебна администрация и на унифицирани щатни структури по нива, с отчитане на специфичните проблеми. Сочи се необходимост от преработване на официалните статистически справки и промяна в съдържанието на годишните отчетни доклади, които да осмислят огромния труд и резултатност от тях. Споделя се разбирането, че ВСС трябва да дефинира целите и да предлага път за реализирането им, но не и да се меси пряко в администрирането на съдилищата.\r\nСъдебната власт трябва да търси нови форми на комуникация и образованост, за да стане достъпна и разбираема, смята кандидатът. Тя предлага, да се развие модел на двустранна комуникация, която чрез яснота, прозрачност и постоянство да доведе до промяна на възприятията и нагласите на обществото.\r\nВъпроси към кандидата са поставени от Съюзът на съдиите в България, Института за пазарна икономика, Центъра на НПО в Разград, Българския институт за правни инициативи и от Съюза на одиторите от Сметната палата. Становище в подкрепа на кандидатурата на Боряна Димитрова е предоставено от Центъра на НПО в Разград.\r\nУчастници в Общото събрание поставиха към Боряна Димитрова въпроси във връзка с оптимизиране и реорганизация на съдилищата, за измерване на натовареността,  транспортните разходи на съдиите, живеещи в отдалечени от местоработата си места, личното ѝ мнение във връзка с разпространен списък с имена на съдии, кандидати за членове на ВСС, за които да се гласува.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Боряна Ангелова Димитрова – председател на Окръжен съд – Бургас"}
{"url": "http://www.focus-news.net/news/2017/06/10/2403635/daily-sabah-sled-ankara-i-bagdad-i-iranskite-vlasti-se-protivopostaviha-na-provezhdaneto-na-referendum-za-nezavisimost-na-irakski-kyurdistan.html", "text": "В събота Иран се противопостави на плановете на автономната област Иракски Кюрдистан за провеждане на референдум за независимост, който трябва да се състои по-късно тази година, съобщава турският вестник Daily Sabah. \r\n„Принципната позиция на Иран е да подкрепя териториалната цялост на Ирак“, подчерта говорителят на външното министерство Бахрам Гасеми.\r\n\"Кюрдският регион е част от иракската република и едностранните решения извън националната и правната рамка, особено извън иракската конституция ... може да доведат само до нови проблеми\", допълни говорителят на външнополитическото ведомство в Техеран.\r\nИракските кюрдски лидери обявиха в сряда, че ще организират референдум за независимост на 25 септември – при това не само в автономния им район, състоящ се от три провинции, но и в други области с историческо кюрдско мнозинство. Иран се тревожи за сепаратизма сред собствените си кюрди, повечето от които живеят в зони по границата с Ирак. \r\nНа плановете на Арбил категорично се противопоставиха и управляващите в Анкара. Тереза Герова", "date": "2017.06.10", "title": "Daily Sabah: След Анкара и Багдад – и иранските власти се противопоставиха на провеждането на референдум за независимост на Иракски Кюрдистан"}
{"url": "http://www.focus-news.net/news/2017/06/10/2403640/blagoevgrad-za-peta-poredna-godina-v-rayona-na-kresna-se-provezhda-obuchenie-i-demonstratsiya-na-ekipite-za-deystvie-pri-navodnenie-pri-bchk.html", "text": "За пета поредна година провеждаме обучение и демонстрация на екипите ни при наводнения в района на Кресна. Това каза за Радио „Фокус“- Пирин Ясен Сливенски, директор на дирекция „Мениджмънт на бедствията“ при БЧК. „Обучението на екипите за действие при наводнение при БЧК стана една добра традиция и все по- често се провежда в района на град Кресна. Това е за пети път, а преди това сме били и на други места“, каза още Сливенски. По думите му от днес започва същинското обучение, а самата демонстрация ще се проведе на 12 юни. „Участват 70 човека, специализирани за действие при наводнения, и повечето от тях с много добра плувна култура - водни спасители, които се обучават да помагат на пострадало население“, поясни Сливенски.  Той уточни, че демонстрацията е само една малка част, а по-важно е самото обучение и условията за неговото провеждане. „Тук река Струма има доста предизвикателства. Провеждат се много други прояви като рафтинг и състезания, така че има условията, които наподобяват бързо течащи води и ситуации, когато имаме високи води“, каза Сливенски.\r\nЛора КАЛЧЕВА", "date": "2017.06.10", "title": "Благоевград: За пета поредна година в района на Кресна се провежда обучение и демонстрация на екипите за действие при наводнение при БЧК"}
{"url": "http://www.focus-news.net/news/2017/06/10/2403638/prez-2005-godina-za-parvi-pat-se-otbelyazva-svetovniyat-den-na-pleteneto.html", "text": "Началото на отбелязването на Световен ден на плетенето е поставено през 2005  година. Това каза за Радио „Фокус“ – Велико Търново Мариета Илиева, главен организатор на събитието в ЕМО „Етър“ – Габрово. Тя посочи, че тогава англичанката Даниел Ландес решава да организира всички самотно плетящи у дома си хора в голямо събитие. „Тя решава да събере свои съседки, които могат да плетат, в нейния дом и така да разменят различни техники, идеи и контакти. Оказва се, че съседки, които живеят от години врата до врата, не са знаели една за друга, че плетат. Тази нейна идея се разраства. Впоследствие започва да се провежда и в други градове и така става Световен ден на плетенето“, допълни Мариета Илиева. Тя посочи, че  през първата година участват 25 града, до 2009 година стават над 700 и се увеличават лавинообразно с всяка следваща година. В България Световният ден на плетенето се отбелязва от 2013 година, а от тази година – и в Габрово. Най-общо идеята е плетящите да се социализират и да пазят традициите на своите баби.\r\nНадежда КРЪСТЕВА", "date": "2017.06.10", "title": "През 2005  година за първи път се отбелязва Световният ден на плетенето"}
{"url": "http://www.focus-news.net/news/2017/06/10/2403637/afp-zadarzhaniyat-za-mesets-v-turtsiya-frenski-fotograf-se-zavarna-v-rodinata-si.html", "text": "В нощта срещу събота задържаният за повече от месец в Турция френски фотограф, Матиас Депардон, се завърна в родината си, предава AFP.\r\nДепардон, задържан близо до сирийската граница при изпълнение на работата си за „Нешънъл Джиографик“, заяви, че е \"щастлив да бъда в Париж, да бъда във Франция\". \r\nФренският фотограф бе посрещнат от правителствени представители на летището в Париж \"Шарл де Гол\". \r\n\"Добре съм\", увери 37-годишният пред репортери, усмихвайки се, но видимо уморен.\r\nМатиас Депардон бе задържан на 8 май в югоизточната турска провинция Батман. Две седмици по-късно френският фотограф обяви гладна стачка, която прекрати само след седмица, когато научи, че ще бъде посетен от френския консул.\r\nТурските власти обвиниха фотографа в „пропаганда в полза на терористична групировка“. По същите подозрения в затвор в Истанбул от месец февруари насам се намира и кореспондентът на германския национален ежедневник \"Ди Велт\" Дениз Юджел. Тереза Герова", "date": "2017.06.10", "title": "AFP: Задържаният за месец в Турция френски фотограф се завърна в родината си"}
{"url": "http://www.focus-news.net/news/2017/06/10/2403632/afp-edin-ot-glavnite-savetnitsi-na-tereza-mey-podade-ostavka.html", "text": "В събота един от главните съветници на британския министър-председател Тереза Мей подаде оставка, след като стана ясно, че Консервативната партия губи парламентарното мнозинство, предава AFP.\r\nНик Тимъти, един от двамата най-приближени на Тереза Мей, заяви, че поема отговорността за резултатите от вота, в който дясноцентристката партия загуби парламентарното мнозинство. Тереза Герова", "date": "2017.06.10", "title": "AFP: Един от главните съветници на Тереза Мей подаде оставка"}
{"url": "http://www.focus-news.net/news/2017/06/10/2403630/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-atanaska-mladenova-disheva-sadiya-vav-varhoven-administrativen-sad.html", "text": "Общото събрание на съдиите изслуша кандидата за изборен член на Висшия съдебен съвет Атанаска Младенова Дишева – съдия във Върховен административен съд, съобщиха от пресцентъра на ВСС.\r\nАтанаска Дишева има над 26 години юридически стаж, от които над 25 като съдия. Започва през 1991 г. като младши съдия в Окръжен съд – Варна. \r\nПрез периода 1992-1999 г. е съдия в Районен съд – Варна. От 04.10.1999 г. до 21.02.2005 г. е съдия в Окръжен съд – Варна, а от 21.02.2005 г. до настоящия момент е съдия във Върховен административен съд.\r\nВ своите мотиви кандидатът се позовава на професионалния си опит. Тя споделя, че работата ѝ в отделението на Върховния административен съд, разглеждащо дела по жалби против актове на Висшия съдебен съвет, лекторската практика в Националния институт на правосъдието по проект „Повишаване на квалификацията на членовете на ВСС и служителите на администрацията на ВСС“ и участието в работна група за изменение на Закона за съдебната власт ѝ дават познания за произтичащите проблеми от дейността на Съвета. Сред аргументите са възстановяване на доверието в съдебната система и законовите правомощия на ВСС в тази насока.\r\nВ концепцията си Атанаска Дишева определя следните приоритети: независимостта на съдебната власт, реформата на съдебната карта, квалификацията, кариерното развитие и атестирането на магистратите.\r\nСпоред кандидата за определяне на възнаграждението на съдиите следва да се изработи механизъм, определящ допълнително възнаграждение за магистратите, които поради спецификата на съдебния район или конкретна ситуация в определен период разглеждат дела, чийто брой и/или сложност надвишават значително приетата норма на натовареност. Акцентира се върху своевременна реакция в случай на засягане на независимостта на магистратите или съдебната власт.\r\nПосочено е, че реформата на съдебната карта следва да бъде извършена след задълбочен, цялостен и последователен анализ на всички факти и обстоятелства, свързани с особеностите на географския район, броя, вида, спецификата на делата и тенденциите в тази връзка. Според нея е целесъобразно създаване на териториални поделения към съответния районен съд при необходимост. Предлага се разкриване на нови щатове за длъжността “съдия“ да става автоматично при трайно увеличаване на броя разглеждани дела от един съдия, над определен процент от средната норма за натовареност.\r\nКоментира се въвеждането на задължително ежегодно обучение за всеки съдия, което да се има предвид при атестирането. Според кандидата атестирането трябва да се извършва на място от членовете на КАК към Съдийската колегия, с участието на проверявания съдия, както и да се провеждат срещи и разговори за преценка на поведението на магистратите.\r\nКандидатът предлага Съдийската колегия да предприеме мерки за гарантиране на обективното провеждане на конкурсните процедури в частта на оценяване на кандидатите.\r\nСъдия Дишева счита, че при конкурсите за административни ръководители управленския опит не бива да се абсолютизира, както и че следва да се ограничат възможните мандати на ръководни длъжности до два последователни, независимо дали са в един или няколко органа на съдебната власт.\r\nТя извежда като основен проблем в дисциплинарната дейност на Съдийската колегия липсата на единен подход и последователна практика, както и липса на предвидимост на решенията. Посочена е необходимостта от промяна или приемане на нов Кодекс за етично поведение на българските магистрати, обсъждане с магистратската общност на етичните правила и обучение по съдийска етика.\r\nСъдия Дишева счита, че при необходимост от законодателна промяна, ВСС следва да сезира органите или лицата с право на законодателна инициатива с мотивирано предложение.\r\nКандидатът се ангажира с отчетност пред съдиите, както и с осъществяване на обратна връзка с цел постоянен коректив и гаранция за правилността на насоката, в която работи.\r\nКъм кандидата Атанаска Дишева са зададени въпроси от Съюза на съдиите в България, Института за пазарна икономика, Център на НПО в Разград, Български институт за правни инициативи и Съюза на одиторите от Сметната палата.\r\nУчастници в Общото събрание ѝ поставиха въпроси, свързани с измерване на проблема с натовареността, както и изразяване на становище, следва ли да бъдат заплащане транспортни разходи на магистратите, живеещи и работещи в различни населени места.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Атанаска Младенова Дишева – съдия във Върховен административен съд"}
{"url": "http://www.focus-news.net/news/2017/06/10/2403643/sliven-dvama-sa-zaginali-pri-katastrofa-mezhdu-lek-avtomobil-i-mototsiklet-na-patya-gavrailovo-chintulovo.html", "text": "Двама са загинали при катастрофа между лек автомобил и мотоциклет на пътя Гавраилово - Чинтулово. Това съобщиха за Агенция \"Фокус\" от МВР. Загинали са мотоциклетистът и водачът на лекия автомобил. Сигналът за инцидента е постъпил в 11.50 часа. \r\nОт пресцентъра на ОДМВР - Сливен уточниха, че лек автомобил „Опел Астра“, управляван от мъж на 30 години от град Сливен, при извършване на маневра обратен завой, е ударен странично от мотоциклет „Хонда“, управляван от 29-годишен водач от Ямболското село Козарево. При сблъсъка двамата мъже загиват. По случая е образувано досъдебно производство.", "date": "2017.06.10", "title": "Сливен: Двама са загинали при катастрофа между лек автомобил и мотоциклет на пътя Гавраилово - Чинтулово"}
{"url": "http://www.focus-news.net/news/2017/06/10/2403641/reuters-islyamistite-koito-izvarshiha-poslednata-teroristichna-ataka-v-london-sa-opitali-da-naemat-75-tonen-kamion-za-napadenieto.html", "text": "Тримата ислямисти, които отнеха живота на осем души в терористично нападение в сърцето на Лондон, са опитали да наемат 7,5-тонен камион, с която да извършат атаката, предава Reuters, като се позовава на данни от британската полиция.\r\nКомандир Дийн Хайдън от антитерористичните части на полицията разкри също, че екстремистите са имали запаси от петролни бомби в задната част на техния ван. Полицията е открила и Коран в тяхното скривалище, отворен на страница за мъченичеството.\r\n\"С наемането на 7,5-тонен камион - ефектите можеха да бъдат още по-лоши\", заяви Хайдън пред репортери.\r\nВъпреки че „Ислямска държава“ пое отговорност за нападението, Хайдън заяви, че подчерта, че към настоящия момент няма доказателства, които да дават индикации, че тримата нападатели са свързани с други лица – във Великобритания или зад граница.\r\n\"Не търсим по-широка мрежа\", отбеляза Хайдън, ръководител на лондонското командване за борба с тероризма, добавяйки, че властите все още се опитват да изяснят са тримата мъже са установили контакт помежду си. Тереза Герова", "date": "2017.06.10", "title": "Reuters: Ислямистите, които извършиха последната терористична атака в Лондон, са опитали да наемат 7,5-тонен камион за нападението"}
{"url": "http://www.focus-news.net/news/2017/06/10/2403646/danas-sarbiya-aleksandar-vuchich-stana-bashta-za-treti-pat.html", "text": "В нощта на събота президентът на Сърбия Александър Вучич стана баща за трети път, съобщава вестник Danas. Новината за раждането на първия му син завари сръбския лидер в Казахстан, където се намираше за участие в „Астана Експо 2017“, и стана причина за прекъсването на визитата му. Държавният глава на Сърбия пристигна в Белград в събота сутрин.\r\nВъв форума в Казахстан участват регионални и световни лидери от 110 държави, сред които Китай и Руската федерация, а също и представители на 20 организации.  Тереза Герова", "date": "2017.06.10", "title": "Danas (Сърбия): Александър Вучич стана баща за трети път"}
{"url": "http://www.focus-news.net/news/2017/06/10/2403645/sliven-dvizhenieto-po-pat-i-6-gavrailovo-chintulovo-e-normalizirano.html", "text": "Движението по път I-6 Гавраилово - Чинтулово е нормализирано. Това съобщиха от пресцентъра на Агенция \"Пътна инфраструктура\".", "date": "2017.06.10", "title": "Сливен: Движението по път I-6 Гавраилово - Чинтулово е нормализирано"}
{"url": "http://www.focus-news.net/news/2017/06/10/2403633/s-palen-voenen-tseremonial-se-proshtavame-sas-zaginaliya-pilot-mayor-georgi-anastasov.html", "text": "С пълен военен церемониал се прощаваме утре, 11 юни, със загиналия пилот майор Георги Анастасов в родния му град Ямбол. На поклонението ще присъстват министърът на отбраната Красимир Каракачанов, висши офицери и военнослужещи от трите вида Въоръжени сили. Това съобщиха от пресцентъра на Министерството на отбраната.\r\nПоклонението пред тленните останки на пилота ще се състои от 11.00 часа на 11 юни в ритуалната зала на Централните гробища в града. Погребението ще бъде от 12.00 часа.", "date": "2017.06.10", "title": "С пълен военен церемониал се прощаваме със загиналия пилот майор Георги Анастасов"}
{"url": "http://www.focus-news.net/news/2017/06/10/2403647/kyustendil-zapochna-festivalat-rila-ni-gleda-koyto-se-provezhda-za-osma-poredna-godina.html", "text": "Започна фестивалът „Рила ни гледа“, който се провежда за осма поредна година. Това каза за Радио „Фокус“- Пирин Диляна Диканска, директор на фестивала. По думите ѝ тази година най-новото във фестивала е, че могат да вземат участие групи, изучаващи български народни хора, танцови състави, вокални групи и солисти, а също така и организираната улица на занаятите. „Всичко това вече е разположено в един уникален парк в Дупница, който е в подножието на Рила планина и естествените ни зрители са върховете на Рила планина. В парк „Рила“ има две сцени, едната е голямата с къщички – барбекюта, а другата е по-малка. На двете сцени ще се извършват конкурсните програми, по едно и също време. Самите сцени ще бъдат съединени с улицата на занаятите. Така че, влизайки в парка, ще ви грабне фолклорът и интересните и забавни неща. Гостите на парк „Рила“ могат да бъдат зрители и участници във фестивала“, каза Диканска. По думите ѝ тази година наред с надиграването на голямата сцена, ще има и надпяване. Между отделните кръгове всеки, който иска, ще може да потанцува български народни хора. Финалът също ще бъде изненадващ и ще даде възможност и на публиката да се включи в закриването, но не като зрител, а като участник. Да журират двата конкурса – по надиграване и надпяване, са поканени утвърдени имена. Председател на журито за оценка на танцовите състави е гл. ас. д-р Благовеста Калчева, а вокалните групи ще бъдат оценявани от жури с председател Данислав Кехайов. Надпяването започва утре в 11:00 часа, надиграването в 12:00 часа, гала концерта и награждаването са същата вечер.\r\nЛора КАЛЧЕВА", "date": "2017.06.10", "title": "Кюстендил: Започна фестивалът „Рила ни гледа“, който се провежда за осма поредна година"}
{"url": "http://www.focus-news.net/news/2017/06/10/2403631/angela-merkel-v-rabotata-na-bundesvera-ima-neshta-koito-zasluzhavat-kritika.html", "text": "Канцлерът на ФРГ Ангела Меркел отдаде почит на работата на Бундесвера като гарант на сигурността, но също така изтъкна някои недостатъци, пише националният ежедневник Die Frankfurter Allgemeine Zeitung.\r\n„Разбира се, в последно време има инциденти, които заслужават критика“, подчерта канцлерът в обръщение по случай честването в Германия на Деня на Въоръжените сили.  Тереза Герова", "date": "2017.06.10", "title": "Ангела Меркел: В работата на Бундесвера има неща, които заслужават критика"}
{"url": "http://www.focus-news.net/news/2017/06/10/2403639/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-vera-tsvetkova-kaneva-sadiya-v-apelativen-sad-sofiya.html", "text": "Общото събрание на съдиите изслуша кандидата за изборен член на Висшия съдебен съвет Вера Цветкова Кънева – съдия в Апелативен съд - София, съобщиха от пресцентъра на ВСС.\r\nСъдия Вера Цветкова има над 22 години юридически стаж. През 1994 г. е била стажант-съдия в Софийски градски съд. В периода 1996 – 1998 г. е съдия в Районен съд – Свиленград, като от 03.02.1998 г. е негов председател. От 01.04.1998 г. е съдия в Софийски районен съд, като от 16.12.1998 г. заема длъжността „заместник-председател“ на Софийски районен съд, а от 30.01.2006 г. е съдия в Софийски градски съд. От 05.01.2009 г. и към момента е съдия в Софийски апелативен съд.\r\nВ представените мотиви за участие в процедурата за избор на членове на Висшия съдебен съвет съдия Вера Цветкова изразява своята увереност в подкрепата на колегите си, както и натрупания опит в съдебните инстанции, познаването на спецификата на работа и като административен ръководител, многобройните обучения, включително и по европейско право са също повод за увереност в нейния бъдещ принос за осъществяване на основните функции на ВСС и за повишаване авторитета на съдебната система.\r\nВ своята Концепция кандидатът акцентира на приемственост и надграждане в областите независимост, медийна политика, конкурси и атестиране, натовареност, приложение на европейското право, участие в законодателния процес, междуинституционална комуникация, обучение и поощрения на магистратите, електронно правосъдие. Кандидатът посочва, че засилената комуникация с медиите би повлияла на изграждането на положителен образ на съдебната система, като счита, че е необходимо да се работи върху правната култура на подрастващото поколение още от основното училище. \r\nСпоред съдия Цветкова е необходима незабавна реакция на ВСС при медийни публикации по конкретни казуси, както и предприемане на незабавни проверки, чийто резултати своевременно да бъдат обявени.\r\nКандидатът предлага създаване на фонд за финансово поощряване на магистратите, работещи по дела с обществен интерес и голяма сложност като мярка за повишаване на тяхната мотивация.\r\nВъзможност за справяне с натовареността според Вера Цветкова е предлагане на законодателни промени за декриминализиране на най-леките престъпления или опростяване на процедурата за тяхното разглеждане, промяна на подсъдността при гражданските дела и използване на медиацията като алтернативен способ за разрешаване на правни спорове. Новата съдебна карта трябва да бъде обвързана с гарантиран достъп до правосъдие, дори в малките населени места, а промяната на съдебните райони следва да бъде внимателно обмислен процес в съответствие с кадровата обезпеченост на действителните нужди.\r\nПредлага се всеки съдия задължително да преминава курс на обучение по европейско право.\r\nВ своята концепция съдия Цветкова изтъква, че дисциплинарната практика на ВСС би следвало да бъде подчинена на ясни и точни правила, приложени по един и същ начин и практиката в тази насока да е последователна, а не противоречива. При възможност да се вземат превантивни мерки, за да не се допускат нарушения, съобразно компетентността на административните ръководители.\r\nСред приоритетните задачи в областта на бюджетирането е предприемане на ефективни мерки за събиране на несъбраните вземания на съдебната власт; финансова и техническа обезпеченост за осъществяване на електронно правосъдие; изграждане на нови съдебни сгради.\r\nПосочена е необходимостта ВСС да осигури активното участие на магистратите при изразяване на становища при обсъждане на нови закони или промяна на действащи, както и при формулиране на конкретни предложения по неотложни въпроси от практиката. Членовете на ВСС трябва да провеждат регулярни срещи със съдиите при спазване на водещите принципи за приемственост, надграждане и обединяване.\r\nКандидатът предлага ВСС да създаде обобщена база данни на съдебна практика, която да се ползва при планиране на практически обучения, включително в учебните програми на НИП.\r\nКъм кандидата за избор на членове на ВСС съдия Вера Цветкова са зададени въпроси от: Съюза на съдиите в България, Институт за пазарна икономика, Център на НПО в Разград, Български институт за правни инициативи, Съюз на одиторите от Сметната палата.\r\nУчастници в Общото събрание постави на Вера Цветкова въпроси свързани с реформата на съдебната карта и обвързването ѝ с измерването на натовареността, за покриване на транспортните разходи на съдии, живеещи отдалечено от местоработата си, за ролята на съдебните помощници, подобряване на взаимодействието между ВСС и професионалните организации на съдиите, прокурорите и следователите.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Вера Цветкова Кънева – съдия в Апелативен съд - София"}
{"url": "http://www.focus-news.net/news/2017/06/10/2403642/tsvetan-tsvetanov-gerb-kategorichna-neistina-e-che-na-ksns-pri-prezidenta-pravitelstvoto-i-premierat-borisov-sa-otkazali-da-zapochnat-vednaga-modernizatsiyata-na-armiyata.html", "text": "За съжаление, за пореден път трябва да заявя несъгласието си с поредните неистини и от днес, които разпространява многоуважаваната от мен председателка на БСП Корнелия Нинова. Категорична неистина е, че на КСНС при президента правителството и премиерът Борисов са отказали да започнат веднага модернизацията на армията и са я разсрочили в годините напред. Това написа председателят на ПГ на ГЕРБ и зам.-председател на партията Цветан Цветанов в социалната мрежа „Фейсбук“, по повод обвиненията от лидера на БСП Корнелия Нинова, която заяви, че единствената грижа на премиера Бойко Борисов при участията му в КСНС е личния и партиен интерес, а не националния. \r\n„Доказателството, че говорите неистини, г-жо Нинова, е декларацията, около която се обединихме всички представители на парламентарни групи, които присъствахме на съвета, и която беше прочетена публично лично от президента Румен Радев. Припомням Ви, че Радев заяви, че като основен приоритет по време на Съвета бе откроено попълването на недостига от личен състав в сектор „Сигурност“, повишаване на неговата мотивация и престиж и ускоряване на проектите за модернизация. Президентът Радев посочи, че поддръжката на наличната техника, въоръжението и оборудването, до замяната им с нови образци, е било подкрепено с консенсус от членовете на КСНС, както и създаването на условия за повишаване на квалификацията и подготовката на личния състав. Припомням Ви още, уважаема г-жо Нинова, че на КСНС беше решено да бъде изготвен анализ и предложения до 20 юни т.г. за перспективите за интегрирано развитие на сектор „Сигурност“ и разпределение на ресурсите по отделните държавни органи и структури за следващите 5 години“, пише Цветан Цветанов. По думите му в петък на парламентарния контрол беше опровергана поредната неистина, тиражирана от БСП. „Първо твърдяхте, че Европейската комисия не е отпуснала 160 млн. евро на България, а сега твърдите, че не сме усвоили тези 160 млн. евро. От отговора на вътрешния министър Валентин Радев на блицконтрола във вътрешната комисия преди дни стана ясно, че вече има сключени договори за 33 млн. евро, в момента текат процедури за още 70 милиона и са пред сключване на договори и предстои да се обявяват обществените поръчки за останалите 57 милиона. По същия начин разпространявате неистини и за преградното съоръжение, чиято основна цел е да подпомага органите, ангажирани с охраната на българската граница. Призовавам Ви, уважаема г-жо Нинова, спрете да тиражирате неистини през медиите. Ако нещо не ви е ясно – питайте и институциите ще Ви дадат цялата информация. Когато говорим и работим в диалог и го правим със съответните институции, можем да се обединяваме в интерес на българските граждани и доказателството за това е консенсуса, който постигнахме в парламента около необходимостта от промени в Закона за движение по пътищата тази седмица. Нека заедно продължим да гарантираме авторитета на българските институции“, пише още зам.-председателят на ГЕРБ. Той подчертава, че до няколко седмици ще бъде обявена и управленската програма на правителството и мнозинството. „В нея ще откриете всичко онези мерки, чието изпълнение гарантираме със съответните параметри и срокове. Уверявам Ви, че в програмата ще откриете и ангажимента ни за назначаване на 1000 нови служители в МВР до края на годината. Сигурността на българските граждани, увеличаването на видеонаблюдението и служителите на реда във всички населени места са първостепенен наш ангажимент“, коментира още зам.-председателят на ГЕРБ. \r\n„Когато говорим за сигурността на българските и всички европейски граждани, няма как да приема неверните Ви внушения, че единствената грижа на премиера Борисов е личното му оцеляване. Нямате моралното право да говорите и пишете такива неща точно в седмицата, в която Бойко Борисов се срещна последователно с новоизбрания френски президент Еманюел Макрон, с германския президент Франк-Валтер Щайнмайер и канцлера на Германия Ангела Меркел. След дни Борисов ще се разговаря и с турския президент Реджеп Ердоган и премиера Бинали Йълдъръм. Всички тези срещи, г-жо Нинова, целят единствено гарантирането на сигурността на българските граждани и на целия ЕС. Убеден съм, че оценявате възможностите на премиера Бойко Борисов да работи в тази посока, особено на фона на възможностите на дипломацията на премиера Орешарски. Ето защо, уважаема г-жо Нинова, още веднъж Ви призовавам да загърбим миналото и дребното политическо противопоставяне, да обединим усилията си около националните интереси и да работим в името на доброто на българските граждани“, допълва още той.", "date": "2017.06.10", "title": "Цветан Цветанов, ГЕРБ: Категорична неистина е, че на КСНС при президента правителството и премиерът Борисов са отказали да започнат веднага модернизацията на армията"}
{"url": "http://www.focus-news.net/news/2017/06/10/2403652/zam-ministar-irena-georgieva-uchastva-v-otkrivaneto-na-generalnata-asambleya-na-interski-interneshanal.html", "text": "Поздравявам домакините с тази асамблея, която е своеобразна подготовка за най-големия форум за професионални ски учители, който ще се състои в Пампорово през 2019 г.. Това каза заместник-министърът на туризма Ирена Георгиева по време на откриването на Генералната асамблея на „Интерски интернешенъл” в курортния комплекс, съобщиха от пресцентъра на министерството. Тя припомни, че България е спечелила домакинството на  значимото събитие в изключително оспорвано състезание и добави, че когато се полагат добре обмислени действия, има резултати. \r\nЗаместник-министър Георгиева посочи, че ските комбинират движението и здравословния начин на живот с пътешествия. Пампорово и останалите ни зимни курорти доказват с развитите ски зони, че практикуването на зимен туризъм в страната ни е на световно ниво, коментира още тя.  \r\n\"През 2016 г. за първи път две ски зони – Пампорово и Мечи чал, заработиха с единна билетна система\", подчерта Ирена Георгиева. По думите ѝ направените инвестиции са създали основата за един от най-големите комплекси за зимни спортове у нас. \"За Министерството на туризма развитието на планинския туризъм е приоритетна тема, по която се работи целогодишно, за да се утвърдим като зимна ски дестинация\", каза още зам.-министърът на туризма. Според нея изборът на Пампорово е знаков, защото тук всеки, който работи е свързан с родното си място и спорта. \r\nВ събитието участваха заместник-областният управител Владимир Гърбелов, кметът на Община Чепеларе Славка Чакърова, лицето на Пампорово-Мечи чал – олимпийската шампионка Екатерина Дафовска и представители на „Пампорово” АД.", "date": "2017.06.10", "title": "Зам.-министър Ирена Георгиева участва в откриването на Генералната асамблея на „Интерски интернешънъл”"}
{"url": "http://www.focus-news.net/news/2017/06/10/2403651/deutsche-welle-ukrainskite-vlasti-zabraniha-dostap-v-stranata-na-bivsh-deputat-ot-bundestaga.html", "text": "Властите в Киев забраниха достъп в Украйна на бившия депутат от Бундестага Вили Вимер, предава Deutsche Welle. Мярката, която ще остане в сила за срок от пет години, е въведена след посещение на Вимер в Крим.\r\nПрез април тази година християндемократът, придружен от други германски политици, бизнесмени и журналисти посети територията на анексирания от Русия Кримски полуостров, където проведа среща с „местните власти“, припомня медията. Тереза Герова", "date": "2017.06.10", "title": "Deutsche Welle: Украинските власти забраниха достъп в страната на бивш депутат от Бундестага"}
{"url": "http://www.focus-news.net/news/2017/06/10/2403655/sofiya-piyan-i-drogiran-shofyor-otne-zhivota-na-67-godishen-peshehodets.html", "text": "Пиян и дрогиран шофьор отне живота на 67-годишен пешеходец, съобщиха от пресцентъра на МВР. Пътнотранспортното произшествие е станало снощи към 22.50 часа в района на бул. „Сливница“. По първоначални данни лек автомобил „Нисан“, управляван от 25-годишния М.М. е ударил пресичащия мъж, който е починал на място. При проба с дрегер, е установено, че водачът е управлявал след употреба на алкохол и кокаин. Той е задържан, по случая е образувано досъдебно производство, а работата по документирането му продължава.", "date": "2017.06.10", "title": "София: Пиян и дрогиран шофьор отне живота на 67-годишен пешеходец"}
{"url": "http://www.focus-news.net/news/2017/06/10/2403644/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-vladimir-grigorov-valkov-sadiya-v-sofiyski-rayonen-sad.html", "text": "Общото събрание на съдиите изслуша кандидата за изборен член на Висшия съдебен съвет Владимир Григоров Вълков – съдия в Софийски  районен съд, съобщиха от пресцентъра на ВСС.\r\nТой има над 21 години юридически стаж. От февруари 1997 г. до април 1998 г. е младши съдия в Софийски градски съд, а от 22.04.1998 г. и в настоящия момент е „съдия“ в Софийския районен съд.\r\nВладимир Вълков мотивира участието си в изборната процедура с убеждение, че може да допринесе за преодоляване на проблеми в съдебната система, за които вече е предлагал и варианти. Според него „модел на управление на системата, основан на етична саморегулация и институционална подкрепа за усъвършенстване на правораздаването, ориентирано към ефективна защита на очакващия правосъдие, ще обезпечи както възстановяване на нормалните колегиални отношения, така и усещането за сигурност в обществото“.\r\nТой заявява, че отговорността за постигане на справедливо правосъдие е споделена между съдията и ангажираните с управлението на ресурсите в системата – административният ръководител и ВСС. Според него има ефективни средства за управление потока от делата, които са в правомощията на управляващите системата, но трайно се неглижират, затова е необходимо Съдийската колегия да инициира дебат. Коментира се нормата за натовареност на магистратите, като се сочи потребност да бъде изградена адекватна система за оценка на качеството на съдебния акт и на тази основа да бъде определено необходимото време. Предлага оценката на времевата тежест да бъде дадена за съществените процесуални действия и да се идентифицират различни подходи за извършването им, като се преценява отражението им върху крайния резултат – приключено производство.\r\nСпоред него ефективното самоуправление може да се превърне в реален способ за преодоляване на системни проблеми.\r\nКандидатът намира за изключително деструктивно и противно на идеята за индивидуална независимост противопоставянето между магистрати на териториален, институционален, съсловен и какъвто и да било друг признак. Обосновава се, че „проблемът на отделния магистрат или обособена група от магистрати, независимо от неговото естество, засяга функционирането на системата като цяло“.\r\nСъдия Вълков защитава тезата, че освен решение на повдигнатите спорове, правосъдието е призвано да осигури и културно-възпитателно въздействие и прилага множество примери на успешни практики, реализирани с негово участие.\r\nТой акцентира, че оптимизирането на работния процес, съпътстващ същинската дейност по правораздаване, ще доведе до повишаване ефективността и професионалното удовлетворение. Като член на ВСС възнамерява да работи за утвърждаване престижа на съдийската професия; за публично, прозрачно и предвидимо управление на съдебната система; за ефективно участие на заинтересованите магистрати в процеса на вземане на решение; за адекватно планиране и своевременно ресурсно обезпечаване на съдилищата, гарантиращо адекватно внимание към всяко възложено на магистрата дело; за осигуряване на безопасни условия на труд; за управление на съдилищата, на принципа „председателят е пръв сред равни“ и утвърждаване на съдийското самоуправление; за екипност  при организацията на работата. Предлага се провеждане на ценностно ориентиран дебат по значими за правосъдието въпроси при равнопоставено участие на социално активната част от гражданското общество и обществено ангажиралите се магистрати.\r\nТой предлага въвеждане на задължителна медиация като алтернатива на съдебното производство, в която участието на магистрата при разрешаване на конфликта ще демонстрира ангажимента на държавата да обезпечи преодоляването му. Усещането за дефицит на справедливост според него може да бъде компенсирано чрез въвеждане на възстановително правосъдие.\r\nСочи се необходимост от обезпечаване на реални гаранции срещу безпринципно въздействие върху магистратите и се обръща внимание на въздействието на стреса и организацията на професионалната дейност върху здравето на магистрата, като предлага да се осигури ресурс за превенция и профилактика.\r\nТой извежда като приоритет проактивното отношение на съответната колегия при ВСС за установяване на проблемите при всеки орган на съдебната власт. Предлага членове на колегиите да присъстват на общите събрания на органите на съдебната власт, да изготвят доклад за споделените проблеми и ако те са от компетентността на административните ръководители да се изисква план за действие, с контрол за изпълнението му.\r\nСъдия Вълков счита, че институционалната независимост ангажира ВСС да изисква от изпълнителната и законодателната власт безпрекословно зачитане авторитета на съдебната власт, както и ресурсно обезпечаване на всяка законодателна инициатива, обуславяща допълнителен ангажимент.\r\nПриоритет за него е работата по централизираната деловодна система и предлага въвеждане на формуляри на рутинни актове по движение на делата с унифицирано съдържание, извличащи индивидуализиращи данни за страните по конкретното дело. Той намира за удачно създаване на възможност за облекчен достъп до търговския регистър за извличане на значими за делото данни и съответно алармиране при тяхната промяна. Дава множество препоръки за организацията на работния процес, към изработването на нова съдебна карта, на кадровия подбор и професионалното развитие на магистратите, атестирането и конкурсните процедури, както и за дисциплинарната отговорност.\r\nВладимир Вълков е категоричен, че изборът за член на ВСС освен право е и отговорност, и като част от този колективен орган той възнамерява да търси отговори и принципно обосновани решения.\r\nВъпроси към него са поставени от Съюза на съдиите в България, от Института за пазарна икономика, от Център на НПО в Разград, от Български институт за правни инициативи и от Съюз на одиторите от Сметната палата.\r\nУчастници в Общото събрание поставиха на съдия Вълков въпроси: какво би променил в начина на измерване на натовареността и как тя се обвързва с реформата на съдебната карта, какво в дейността на настоящия ВСС отчита като положително и какво не, и относно транспортните разходи на съдии, живеещи отдалечено от местоработата си.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Владимир Григоров Вълков – съдия в Софийски  районен съд"}
{"url": "http://www.focus-news.net/news/2017/06/10/2403656/veliko-tarnovo-lek-spad-na-tsenite-na-gorivata-se-otchita-v-oblastta-prez-poslednite-mesetsi.html", "text": "Лек спад на цените на горивата се отчита в област Велико Търново през последните месеци, сочи репортерска проверка на Радио „Фокус“-Велико Търново. Към момента големите вериги бензиностанции в областта държат средна цена на бензин А95 от 2,01 лв./л. като в края на месец април цената е била 2,03 лв./л. Средната цена на бензин А95 за страната е 2,06 лв./л. Средната цена на дизела в момента в областта е 1,98/л., докато в края на месец април тя е била 2,02 лв./л, а в страната – 2,04 лв./л. Цената на бензин А98 във Велико Търново е 2,32 лв./л., като в края на месец април е била 2,33 лв./л, а средната цена за страната също е 2,32 лв./л. Средната цена на газта в бензиностанциите във Велико Търново е 0,95 лв./л., а в края на април е била 0,98 лв./л. Метанът се покачва с 2 стотинки и в момента е 1,31 лв./л. Цените на повечето видове горива в областта са между 0,04 лв. и 0,06 лв. по-ниски от средните за страната. Единствено метанът държи по-висока цена. Справка със статистика за страната на сайт за горива сочи, че за днешния ден област Велико Търново е на 5-то място в класация за най-евтини горива в България, като в края на месец април заемаше 6-то място. Съседната област Габрово се нарежда на 7-мо място в класацията. Най-евтините горива са в област Русе, а Плевен и Ловеч са съответно на 17-то и 26-то място.\r\nНадежда КРЪСТЕВА", "date": "2017.06.10", "title": "Велико Търново: Лек спад на цените на горивата се отчита в областта през последните месеци"}
{"url": "http://www.focus-news.net/news/2017/06/10/2403653/prof-donka-baykova-prez-lyatoto-tryabva-da-priemame-pone-s-50-poveche-technosti-otkolkoto-prez-po-hladnite-periodi-na-godinata.html", "text": "През лятото губим пот, а с нея много минерали, в това число натрий, въглехидрати, много вода. Ето защо най-малкото това трябва да бъде свързано поне с 50% по-висок прием на течности, отколкото е през по-хладните периоди на годината. Това каза в интервю за Агенция „Фокус“ проф. д-р Донка Байкова, специалист по хранене и диететика за диетите през летния сезон. „Всеки човек може да направи своето изчисление. През зимата е 30 мл. на килограм телесно тегло, а през лятото около 40 мл. Това е индивидуално, защото е свързано с условията на околната среда. По думите ѝ, когато искаме през лятото да се чувстваме комфортно в тялото си, ограничаваме сладките неща. Лишаваме се от мазните колбаси, наденички, свинското шарено месо, каймата и това става инстинктивно. Апетитът ни подсказва това и ядем повече млечни продукти. Удвояваме консумацията на зеленчуци, плодове. \"В някои от дните, вместо да консумираме друга белтъчна храна, можем просто да бъдем на растителни белтъчни храни – 100 грама сурови ядки или слънчогледово семе, сусамово, тиквено. Трябва да ги консумираме, за да имаме максимална полза от витаминното съдържание, антиоксидантното съдържание на зеленчуците и плодовете. Метаболизмът ни от векове има ензимни системи, които служат за тяхното лесно и пълноценно усвояване от организма ни“, каза още проф. Донка Байкова.\r\nЛюба АЛЕКСИЕВА", "date": "2017.06.10", "title": "Проф. Донка Байкова: През лятото трябва да приемаме поне с 50% повече течности, отколкото през по-хладните периоди на годината"}
{"url": "http://www.focus-news.net/news/2017/06/10/2403657/the-jerusalem-post-izrael-izprashta-400-komandosi-za-provezhdane-na-voenni-ucheniya-v-kipar.html", "text": "Израел изпраща голям брой командоси в Кипър за участие в най-мащабните съвместни военни учения, провеждани някога между двете държави, съобщава вестник The Jerusalem Post.\r\nСпоред местните медии, съвместното военно учение ще се проведе в района на планината Троодос и ще бъде съсредоточено върху отработване на действия за превземане и освобождаване на населени места, както и върху изготвянето на стратегии за оцеляване. В маневрите ще участват 400 израелски командости. За ученията Израел ще изпрати също нападателни хеликоптери и изтребители. Броят на задействана военна техника обаче не се уточнява. \r\nСъвместните военни учения между армиите на Израел и Република Кипър изнервят Турция, която по-рано провеждаше ежегодни съвместни маневри с израелските военновъздушни сили. Инцидентът от 2011 г. с кораба „Мави Мармара“ стана причина за охлаждане на двустранните отношения между Анкара и Тел Авив. В резултат Израел се обърна към Гърция и кипърските гърци за провеждането на съвместни военни учения на въздушни, морски и сухопътни войски.. Тереза Герова", "date": "2017.06.10", "title": "The Jerusalem Post: Израел изпраща 400 командоси за провеждане на военни учения в Кипър"}
{"url": "http://www.focus-news.net/news/2017/06/10/2403660/plovdiv-zabraneno-e-dvizhenieto-na-kamioni-nad-12-tona-po-patya-popovitsa-bolyartsi-poradi-namalen-gabarit-na-patnoto-platno.html", "text": "Нормално и без затруднения се осъществява трафикът по основните пътни артерии в Пловдивска област към този час на деня. Това съобщи за Радио „Фокус“ – Пловдив дежурният в Областно пътно управление. Той посочи, че по-натоварено движение се регистрира по участъка на АМ „Тракия“ в областта, както и по пътищата Пловдив-Карлово и Пловдив-Асеновград. Дежурният предупреди, че има опасност от свличане на земна маса по пътната отсечка Бачково-Нареченски бани. Водачите трябва да преминават с повишено внимание. Възможно е падането на камъни по пътното платно по направленията Юговско ханче-Югово-Лъки-Здравец, Смолян-Кричим-Стамболийски и Кричим-Михалково.\r\nПолицейски патрули са разположени по невралгични точки на АМ „Тракия“ и следят за нарушения от страна на водачите на моторни превозни средства.\r\nВъведени са няколко ограничения на движението в Пловдивска област. Проходът Троян-Кърнаре е затворен за преминаване на камиони над 10 тона, заради ремонт на мост. Забранено е и преминаването на МПС с височина над 4 метра през тунелите по път II-86 Асеновград-Нареченски бани. Обходният маршрут за по-високите превозни средства е по пътя Кричим-Девин. Остава забранено движението на камиони над 12 тона по пътя Поповица-Болярци, поради намален габарит на пътното платно. До 20 юни е забранено движението на автомобили по ул. „Ал. Стамболийски” в Асеновград, в участъка от ул. „Капитан Райчо” до ул. „Любен Каравелов”. Причината са дейности по изграждането на водоснабдителна мрежа.\r\nС нормална интензивност се осъществява движението по главните булеварди в град Пловдив. Няма струпване на автомобили по възловите кръстовища. Преминаването през светофарните уредби се осъществява за около 2-3 минути.\r\nЗатворено за движение е източното платно на бул. „Руски“, в участъка от ул. „Гладстон“ до ул. „Преслав“. Там се извършват ремонтни дейности, който трябва да приключат до 9 юли.\r\nТони МИХАЙЛОВ", "date": "2017.06.10", "title": "Пловдив: Забранено е движението на камиони над 12 тона по пътя Поповица-Болярци поради намален габарит на пътното платно"}
{"url": "http://www.focus-news.net/news/2017/06/10/2403661/daily-sabah-turskata-armiya-likvidira-chetirima-chlenove-na-pkk-pri-vazdushen-udar-v-provintsiya-sharnak.html", "text": "Четирима членове на „Работническа партия на Кюрдистан“ (ПКК) са ликвидирани при въздушни удари, нанесени от ВВС на Турция в югоизточната провинция Шърнак, съобщава вестник Daily Sabah.\r\nВ изявление от Генералния щаб на турската армия се уточнява, че бомбардировките са извършени след получаване на информация, че членовете на ПКК в района се подготвят за атака. \r\nВ операции на турската армия от месец май насам са ликвидирани 14 членове на организацията, която Анкара третира като терористична, припомня изданието.. Тереза Герова", "date": "2017.06.10", "title": "Daily Sabah: Турската армия ликвидира четирима членове на ПКК при въздушен удар в провинция Шърнак"}
{"url": "http://www.focus-news.net/news/2017/06/10/2403649/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-georgi-yovchev-georgiev-sadiya-v-apelativen-sad-varna.html", "text": "Общото събрание на съдиите изслуша кандидата за изборен член на Висшия съдебен съвет Георги Йовчев Георгиев – съдия в Апелативен съд - Варна, съобщиха от пресцентъра на ВСС.\r\nСъдия Георги Йовчев има над 17 години юридически стаж, преминал изцяло във Варненски съдебен район. Постъпва на 21.02.2000 г. като младши съдия в Окръжен съд – Варна. В периода от 2001 г. до 2006 г. е съдия в Районен съд – Варна, като от 2005 г. до 2006 г. е заместник на административния ръководител, заместник-председател на Районен съд – Варна. От 2006 г. до 2016 г. е съдия в Окръжен съд – Варна, след което и към настоящия момент е съдия в Апелативен съд – Варна.\r\nВ мотивите си за участие в изборната процедура съдия Георги Йовчев изтъква готовността си да бъде част от новия екип на ВСС, за да предложи решения как да се възстанови нарушеното вътрешно доверие посредством единство между членовете и разумен диалог с другите власти, основан на законите и ясно разписани правила, което да позволи отстояването на силата на закона и морала, и на съдебната независимост.\r\nВ своята Концепция съдия Йовчев посочва, че ВСС трябва да бъде водещ в обществения дебат за централната роля на правосъдието и е убеден, че в рамките на Конституцията, Съветът трябва да засили активността си и да подобри взаимодействието си с другите две власти в държавата, като създаде и утвърди регламент за взаимодействие с изпълнителната и законодателната власт.\r\nСпоред него е необходимо да продължи дейността на сформираните работни групи по натовареността, с цел ВСС да изрази позиция във връзка с натовареността на съдилищата като се извършва постоянен мониторинг на съответните категории дела. Обективното ѝ измерване трябва да е водещо при преценката за промяна на броя на съдебните райони и решенията, свързани със закриване на съдилища и прокуратури, промяна в седалищата им и разкриване на териториални отделения към съответните районни съдилища. Той намира за необходимо приемане на средносрочна стратегия за финансиране на съдебната власт и сключване на споразумение на ВСС с Министерство на правосъдието и Министерство на финансите.\r\nАкцентира се върху утвърждаване на механизъм, който да гарантира обективна, компетентна и прозрачна оценка за всички аспекти в дейността на магистратите. Предвижда се мониторинг на новата уредба при атестирането и конкурсите. От особена важност според съдия Йовчев е въвеждането на индивидуален план за развитие на всеки магистрат.  Сочи се необходимост от задължителна специализация и обособяване на отделения по различни отрасли на правото в първоинстанционните съдилища. Като приоритет се извежда създаване на механизми за стимулиране активността на общите събрания, както и ангажиране на магистратите в администриране на структурите, в които работят. ВСС в пряка комуникация с Общите събрания на съдилищата следва да създаде механизъм за преодоляване на констатиран дефицит на управленски възможности. Предлага се извършване на периодичен анализ и обсъждане на дисциплинарната практика на колегиите; анализ на практиката на ВАС по противоречиво решавани въпроси, свързани с налагане на дисциплинарни наказания, с цел създаване на обективни критерии и стандарти в дисциплинарните производства.\r\nДруг аспект, на който съдия Йовчев обръща внимание, е необходимостта от намаляване на разликата между възнагражденията на магистратите от първоинстанционно и върховно ниво. Сред неговите приоритети са електронното правосъдие и повишаване на общественото доверие към дейността на ВСС и органите на съдебната власт. Според него осмият състав на Съвета трябва да утвърди новия модел на управление на институционалните комуникации, който позволява отчетност и ефективна публичност в реално време, включително изграждането на виртуален медиен център.\r\nВ заключение кандидатът заяви готовността си да работи за възстановяване на вътрешния професионален дебат, утвърждаване на стандарти за модерна и активна институционална комуникация между трите власти, защита на съдебната независимост и за провеждането на политики, които утвърждават върховенството на закона.\r\nКъм кандидата за избор на членове на ВСС съдия Георги Йовчев са зададени въпроси от Съюза на съдиите в България, Института за пазарна икономика, Център на НПО в Разград, Български институт за правни инициативи и Съюза на одиторите от Сметната палата.\r\nУчастници в Общото събрание поставиха на кандидата въпроси за оценката на натовареността и транспортните разходи на съдиите, работещи на отдалечено от местоживеенето си.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Георги Йовчев Георгиев – съдия в Апелативен съд - Варна"}
{"url": "http://www.focus-news.net/news/2017/06/10/2403650/prof-aleksandar-marinov-razsekretenata-stenograma-ne-razkriva-kakvo-se-sluchi-s-ktb-no-pokaza-simptomatichni-problemi-v-povedenieto-na-nay-visokopostavenite-litsa-v-darzhavata.html", "text": "Разсекретената стенограма не разкрива какво се случи с КТБ, но показа симптоматични проблеми в поведението на най-високопоставените лица в държавата. Това каза политологът проф. Александър Маринов в интервю за Агенция „Фокус“ във връзка с разсекретяването на стенограмата от Консултативния съвет за национална сигурност за фалита на КТБ от 29 юни 2014 г. По думите му стенограмата, която се предполага, че е най-безобидната, показва, че има много сериозни поводи за тревога. \"Вижда се, че органите, които управляват държавата, не разполагат с необходимата информация, която би трябвало да имат по закон\", коментира той. Според него при подобно скриване или изкривяване на информацията, за която все някой носи отговорност, е много трудно да разчитаме, че ще бъдат взети правилни решения. \r\n\"Тази стенограма показва безотговорността на една голяма част от политиците. Ние виждаме как, например, лидерът на ГЕРБ през цялото време иска да използва ситуацията за постигане на политически цели, а не за разрешаване на същинския проблем. Тепърва трябва да се чете внимателно и да се анализира, защото подсказва, че нещо не е наред. И аз затова смятам, че е добър, правилен ход да се покаже тази стенограма, евентуално да се публикуват и други подобни документи\", каза още проф. Маринов\r\nПолитологът коментира още реакциите на политиците след разсекретяването на стенограмата от разговорите при президента. \"В днешните коментари чувам едно недоумение или нежелание, или възмущение, от страна на някои политици, че видите ли, там те могли да си говорят спокойно, а сега вече не могат да си говорят спокойно. Точно това е въпросът, че истинските им мисли и думи, а не тези, които са фризирани и редактирани пред микрофоните, това истинско поведение поражда големи притеснения, това, че те си позволяват да мислят и да говорят неща, които са неправилни. Не виждам никаква логика да им се осигурява чадър, да могат да си говорят тези глупави и откровено вредни неща на спокойствие\", каза още проф. Маринов.\r\nСтефан ПЕТРОВ", "date": "2017.06.10", "title": "Проф. Александър Маринов: Разсекретената стенограма не разкрива какво се случи с КТБ, но показа симптоматични проблеми в поведението на най-високопоставените лица в държавата"}
{"url": "http://www.focus-news.net/news/2017/06/10/2403664/ministarat-na-otbranata-krasimir-karakachanov-shte-poseti-aviobazata-v-graf-ignatievo.html", "text": "Министърът на отбраната Красимир Каракачанов ще се срещне утре, 11 юни, с командването и инженерно-техническия състав на авиобаза „Граф Игнатиево“, съобщиха от пресцентъра на министерството. Те ще го запознаят със състоянието на авиационната техника, с която Военновъздушните сили изпълняват задачите си по осигуряване на въздушния суверенитет на страна в интегрираната система за Противовъздушната отбрана на НАТО.\r\nПо време на срещата ще бъдат обсъдени конкретните превантивни действия и процедури за безопасност с цел предотвратяване на авиационни произшествия.", "date": "2017.06.10", "title": "Министърът на отбраната Красимир Каракачанов ще посети авиобазата в Граф Игнатиево"}
{"url": "http://www.focus-news.net/news/2017/06/10/2403665/ekathimerini-atina-otnovo-ostava-bez-publichen-transport.html", "text": "В неделя в гръцката столица отново няма да се движат автобусите и тройлебусите на градския транспорт, съобщава електронното издание Ekathimerini. \r\nУслугите ще бъдат преустановени за период от шест часа – между 11 ч. и 17 ч. (местно време) заради участие на служителите на оператора в общо събрание, пояснява изданието. Тереза Герова", "date": "2017.06.10", "title": "Ekathimerini: Атина отново остава без публичен транспорт"}
{"url": "http://www.focus-news.net/news/2017/06/10/2403662/dilyana-dikanska-direktor-na-festivala-rila-ni-gleda-po-vreme-festivala-vseki-edin-horeograf-mozhe-da-pokazhe-svoeto-tvorchestvo.html", "text": "По време на фестивала „Рила ни гледа“ всеки един хореограф може да покаже как той вижда едно фолклорно хоро, претворено на сцена и да покаже своето творчество. Това каза за Радио „Фокус“- Пирин Диляна Диканска, директор на фестивала. Тя подчерта, че от 11 години ръководи групи по народни хора в НЧ „Зора“ в Дупница. „Когато започнаха да танцуват, дамите, а след това дойдоха и мъже в групата, те първоначално изучаваха български народни хора, но бързо им доскуча и нашата група започна да прави обработка на българското народно хоро. Да го правим малко по- сложно, да влагамe някоя малко по-сложна комбинация, да правим едни по-различни композиции, а не само в кръг“, разказа Диканска. Тя каза, че по този начин на танцуващите им е интересно и най-вече българските фолклорни хора ги претворяват в танцова постановка за сцена. „Тръгнахме по фолклорните фестивали и на много места журито ни казваше, че групата е много добра, но не пасва на съответния фестивал, защото прави хореографска разработка“, обясни Диканска. „Именно заради факта, че ние бяхме малко по-големи иноватори и дори бих казала първите, оттам се породи идеята да направим такъв фестивал, на който да стимулираме хореографското творчество. Фестивал, на който всеки един хореограф може да покаже как той вижда едно фолклорно хоро, претворено на сцена, да покаже своето творчество. А също така същевременно да запази стила и характера на българското фолклорно хоро. Най-вече оттам се породи идеята да направим в Дупница такъв фестивал на обработените народни хора, а целта ни е да бъде по-разнообразен, креативен всяка година, да има нещо ново и да се разширяваме, разнообразяваме и обогатяваме“, каза Диканска.\r\nЛора КАЛЧЕВА", "date": "2017.06.10", "title": "Диляна Диканска, директор на фестивала „Рила ни гледа“: По време фестивала всеки един хореограф може да покаже своето творчество"}
{"url": "http://www.focus-news.net/news/2017/06/10/2403668/veliko-tarnovo-kanadskiyat-kitarist-deyv-gudman-shte-iznese-kontsert-na-guitart-festival.html", "text": "Във вторият ден от GuitArt Festival Велико Търново посетителите ще имат възможността да се се насладят на емоционалните изпълнения на виртуозния канадски китарист Дейв Гудман, съобщиха организаторите на фестивала. Световноизвестният Дейв Гудман, който пристига специално за GuitArt Велико Търново е истинско музикално откритие. Този виртуозен канадски китарист е майстор на множество китарни техники и похвати като: акустичен „fingerstyle Blues”, слайд китара, рок, джаз, фюжън и ирландско-келтска китара. В ранните години на кариерата си работи като сешън китарист, на турнета с различни музиканти от рок и блус сцената на Америка и Канада, записвайки парчета за лейбъли и става едно от постоянните имена на блус сцената в Северна Калифорния.\r\nПокорявайки нови музикални хоризонти Дейв сменя електрическата китара с акустична, и се мести да живее в Бремен, Германия.  Там той издава солови албуми към лейбълите Cross Cut Records и след това Acoustic Music Records. Гудман има шест солови албума, който изобразяват неговият майсторски „fingerstyle” стил и дават поле за изява на неговия кадифен глас и невероятни композиторски способности. Песните на Дейв са винаги интимни, емоционални и са базирани на реални случки от живота на музиканта.\r\nОт 2004 година Дейв Гудман е музикант на Yamaha, японската компания която произвежда едни от най-качествените китари на пазара и като част от техния артистичен екип прави соло турнета из целия свят. Дейв е и редактор на образувателния блус модел на немското списани Acoustic Player.\r\nВ  рамките на GuitArt Fest Велико Търново, Дейв Гудман ще направи рецитал и ще проведе музикално ателие за всички почитатели на китарата.\r\nКонцертът на Гудман е на 10 юни (събота) от 19:00 часа в Лапидариум, а музикалното ателие ще е на 11 юни (неделя) от 11:30 в изложбени зали „Рафаел Михайлов. Ателиета на канадецa предизвикват интерес в цял свят.\r\nGuitArt Festival се провежда със съдействието на програма „Изкуство и култура” на Община Велико Търново.", "date": "2017.06.10", "title": "Велико Търново: Канадският китарист Дейв Гудман ще изнесе концерт на GuitArt Festival"}
{"url": "http://www.focus-news.net/news/2017/06/10/2403654/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-emil-ivanov-dechev-sadiya-v-sofiyski-gradski-sad.html", "text": "Общото събрание на съдиите изслуша кандидата за изборен член на Висшия съдебен съвет Емил Иванов Дечев – съдия в Софийски градски съд, съобщават от пресцентъра на ВСС. Съдия Емил Дечев има над 21 години юридически стаж, от които 17 години като съдия. От 1997 г. до 2000 г. е следовател в Столична следствена служба. От 2000 г. до 2003 г. е съдия в Районен съд – Плевен. От 2003 г. \r\nдо 2011 г. е съдия в Софийски районен съд. От 16.01.2012 г. и към момента е съдия в Софийски градски съд. През периода 2006-2007 г. е програмен съветник в отдел „Правен и човешки права“ на Съвета на Европа в Страсбург по Програмата за „Обучение по правата на човека за юристи“. \r\nВ мотивите си за участие в изборната процедура съдия Емил Дечев акцентира върху необходимостта от промяна в работата на Висшия съдебен съвет в посока справедливо и обективно оценяване на кариерното израстване на съдиите, и избора на административни ръководители.\r\nВ своята Концепция кандидатът посочва като приоритет осигуряване на истинска независимост на българските съдии, иницииране на промени в законодателството, свързани със съотношението на съставните части, формиращи ВСС и правомощията и отчетността на главния прокурор. Според Дичев председателите на ВКС и ВАС следва да се избират от колегите им на пленумите на ВКС и ВАС. Той ще предложи на обсъждане намаляването на мандата на изборните членове на ВСС, както и мандатите на главния прокурор и председателите на ВКС и ВАС, включително на административните ръководители на съдилищата.\r\nПо отношение на съдийското самоуправление, съдия Дечев предлага да се ограничат предвидените в чл. 169, ал. 1 и 2 ЗСВ изключения, които дават възможност съдии от по-ниско инстанционно ниво съдилища да кандидатстват за административни ръководители и заместник-ръководители на по-високо ниво.\r\nКато ключов приоритет на ВСС се посочва анализът на дейността на Комисиите по атестирането  и конкурсите, а с основната дейност в процеса по атестирането следва да са ангажирани действащи съдии. Предлага се утвърждаване на атестациите като единствен фактор за кариерно израстване.\r\nПриоритет ще бъде постигане на предсказуемост и последователност въз основа на анализ на досегашната дисциплинарна практика на ВСС.\r\nРеформата на съдебната карта следва да се извърши едва след като са използвани възможностите на медиацията, промяна на местната подсъдност за определени съдебни производства, промени в НПК освобождаващи съда от някои съдебни производства, системата за изчисляване натовареността на съдиите и електронно правосъдие.\r\nКандидатът акцентира на провеждане на активна политика от ВСС за подкрепа и популяризиране на предимствата на медиацията, на електронното правосъдие.\r\nСпоред съдия Дечев ВСС трябва да има активна политика за защита на магистратите от атаки и вмешателства на политици, бизнесмени, държавни институции или частни лица.\r\nСред неговите приоритети са постигане на интензивен диалог между ВСС, изпълнителната и законодателната власт при подготовка на бюджета на съдебната власт; повишаване на събираемостта на публичните вземания на съдебната власт, включително създаване на работна група за установяване на причините, довели до голям размер на несъбрани вземания.\r\nВСС трябва да има водеща роля в утвърждаване на етичните стандарти и противодействието на корупционно поведение в съдебната власт, включително чрез предприемане на незабавни действия при информации в публичното пространство, поставящи под съмнение интегритета на отделни представители на съдебната власт. Посочва се засилване на аналитичната функция на ВСС и на ИВСС по отношение на събираната информация от декларациите за имущество и интереси.\r\nКандидатът предлага задължителен стаж в районен съд за младшите съдии по време на обучението им в НИП, след изтичане на шестия месец, както и стаж в окръжен съд преди приключване на обучението им; също така задължително  последващо обучение в НИП на съдиите при радикална промяна на законодателството в материята, по която работят. Според него в атестационната оценка следва да се отразява участието в обучения на НИП, а неучастието на задължително последващо обучение да води до отнемане на точки.\r\nСред поставените цели са подобряване на битовите условия в съдебните сгради, както и други социални въпроси, свързани с поемане на разходи при пътуване, парични стимули за съдии, строителство на ведомствени жилища и други.\r\nКъм кандидата за избор на членове на ВСС съдия Емил Дечев са зададени въпроси от Съюза на съдиите в България, Института за пазарна икономика, Център на НПО в Разград, Български институт за правни инициативи и Съюза на одиторите от Сметната палата.\r\nУчастници в Общото събрание поставиха на кандидата въпроси свързани с ускоряване на обявяването на конкурсите и тяхното регулярно провеждане, отношението към съдебните помощници, заплащане на траспортните разходи на магистрати, работещи отдалечено от местоживеенето си, подобряване на взаимодействието на между членовете на ВСС.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Емил Иванов Дечев – съдия в Софийски градски съд"}
{"url": "http://www.focus-news.net/news/2017/06/10/2403670/the-washington-examiner-amerikanski-spetschasti-se-prisaediniha-kam-filipinski-voenni-v-borbata-sreshtu-islyamistkite-buntovnitsi.html", "text": "Американските специални сили се присъединиха към филипинските военни в опита им да освободят южните градове на страната от контрола на ислямиските бойци, съобщава вестник The Washington Examiner.\r\nСъгласно разпространените данни специалните сили на САЩ подпомагат със съветници военните на Филипините. По-рано президентът Родриго Дутерте отправяше остри критики към Вашингтон и дори си позволи да обиди майката на бившия американски президент Барак Обама. По всичко личи обаче, че ексцентричният държавен глава на югоизточната азиатска страна е провел поне един приятелски разговор с новия лидер на САЩ Доналд Тръмп.\r\nИслямистките бунтовници и филипинските военнослужещи се сражават в град Марауи от близо три седмици. В резултат на сблъсъците загинаха най-малко 58 войници и около 20 цивилни. Спецсилите на САЩ оказват съдействие чрез изпращането на съветници в страната. В петък обаче над Марауи бе забелязан разузнавателен самолет. . Тереза Герова", "date": "2017.06.10", "title": "The Washington Examiner: Американски спецчасти се присъединиха към филипински военни в борбата срещу ислямистките бунтовници"}
{"url": "http://www.focus-news.net/news/2017/06/10/2403658/prof-aleksandar-marinov-problemat-e-che-prodalzhavame-ofitsialno-da-ne-znaem-nishto-za-tova-kak-i-zashto-beshe-falirana-ktb.html", "text": "Дори да излезе и втората стенограма, за която се твърди, че им по-конкретни и интересни неща, проблемът е, че продължаваме официално да не знаем нищо за това как и защо беше фалирана КТБ. Това каза в интервю за Агенция „Фокус“ политологът проф. Александър Маринов във връзка с разсекретяването на стенограмата от Консултативния съвет за национална сигурност за фалита на КТБ от 29 юни 2014 г. „Очевидно българската държава и нейните институции не искат или не могат, или и двете, да изяснят този въпрос“, посочи проф. Маринов. Според него това се случва, защото по върха на българската държава има хора и групи, които са били пряко заинтересовани и са взели пряко участие в разрушаването на тази банка. „По-точно, не в разрушаването ѝ, а в нейното обявяване в несъстоятелност и по този начин присвояването на огромни активи“, допълни той. „За пореден път се случва нещо много лошо, много нередно. И освен всичко друго, нищо не настъпва, така че това повече да не се случва. Аз смятам, че при определени обстоятелства, това може да се случи с всяка друга фирма, банка, организация в България. Схемата отново може да проработи безотказно“, коментира политологът. \r\nСтефан ПЕТРОВ", "date": "2017.06.10", "title": "Проф. Александър Маринов: Проблемът е, че продължаваме официално да не знаем нищо за това как и защо беше фалирана КТБ"}
{"url": "http://www.focus-news.net/news/2017/06/10/2403663/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-iliyana-todorova-baltova-sadiya-v-apelativen-sad-burgas.html", "text": "Общото събрание на съдиите изслуша кандидата за изборен член на Висшия съдебен съвет Илияна Тодорова Балтова – съдия в Апелативен съд - Бургас, съобщиха от пресцентъра на ВСС.\r\nТя има над 17 години юридически стаж в органите на съдебната система. През 1999 г. – 2000 г. е младши съдия в Окръжен съд Бургас, от 08.05.2000 г. до 2010 г. е съдия в Районен съд – Бургас. От 2010 г. до 2016 г. е съдия в Окръжен съд – Бургас, а от 2016 г. и към настоящия момент е съдия в Апелативен съд - Бургас. В периода 2003 – 2011 г. е била преподавател в Националния институт на правосъдието по европейско право.\r\nМотивацията ѝ за участие в настоящата процедура е продиктувана от увереността ѝ, че знанията, които е придобила през годините и способностите, които е развила  посредством дългогодишната си работа като съдия и обучител, ще ѝ дадат възможност пълноценно да изпълнява функциите си като член на Висшия съдебен съвет.\r\nВ своята концепция съдия Балтова представя следните приоритети: независимост, качествено правосъдие, задължения във връзка с Европейската конвенция за правата на човека, бюджет, електронно правосъдие, участие на ВСС в законодателния процес, взаимодействие с антикорупционните органи, конкурси и атестиране, натовареност, обучение и дисциплинарна практика. Сред предложените мерки са: създаване на действен протокол за реакция на ВСС при констатирани посегателства върху съдийската независимост, който задължително да включва засегнатия магистрат, създаване на постоянна комисия към ВСС, ангажирана с управление на методите на работа със задача за тяхното усъвършенстване, поставяне на цели, предлагане на решения, въвеждането им и анализ и оценка на постигнатото.\r\nСпоред кандидатa е особено важно въвеждането на единен унифициран стандарт за съдебните актове и всички изходящи от съда документи с цел пълноценно управление на ресурси. Предлага се изработване на правила от Съдийската колегия за запознаване на Съвета с годишните отчетни доклади на административните ръководители от органите на съдебната власт. \r\nПосочва се необходимост от създаване на работна група за очертаване на конкретни мерки за преодоляване на констатираните проблеми в ежегодния доклад по изпълнението на решенията на Европейската Конвенция за правата на човека, свързани със съдебната практика или изготвяне на законодателни предложения.\r\nОсновен приоритет по отношение на бюджета е гарантиране на приложението на законовата формула за периодична, но най-малко ежегодна, актуализация на заплатите в съдебната система. Предлага се формиране на фонд с финансови средства, насочвани към поощряване на магистратите с материални награди, съобразно ЗСВ.\r\nПо отношение на електронното правосъдие кандидатът акцентира на необходимостта от осигуряване на финансова и техническа обезпеченост и предприемане на организационни и обучителни мерки на централно и местно ниво. От особена важност е въвеждане в максимално кратки срокове на централизирана информационна система на съдилищата, позволяваща всички процесуални действия на съда и страните да се извършват в електронна форма, която да се въведе едновременно във всички съдилища. ВСС да се превърне в инициатор за въвеждане на нови функционалности като внедряване на софтуер, който да превръща гласа в текст.\r\nОбръща се внимание на значението на активното взаимодействие с Министерството на правосъдието при изработване на законопроекти в областта на съдебната система и процесуалните закони с цел отчитане опита на магистратите; както и създаване на нарочна комисия към ВСС с конкретни отговорности в областта на взаимодействие с антикорупционните органи.\r\nОтносно натовареността на съдилищата кандидатът намира за необходимо да се положат усилия за изграждане на трайна увереност у съдиите в достоверността на системата и гарантиране на еднаквото ѝ прилагане във всички съдилища. Към този аспект се отнася и задължението на ВСС да поеме ангажимент за въвеждане на достоверна електронна статистическа система за отразяване на делата.\r\nСъдия Балтова предлага въвеждане на софтуер за случайното разпределение на магистратите, заявили желание за участие в определен семинар на НИП.\r\nВъв връзка с участието в проекти на магистратите Илияна Балтова намира за необходимо да се помисли за създаването на междуинституционален национален координационен център на европейските проекти, с участието на Висшия съдебен съвет. Като специален акцент поставя в работата си въвеждането на нов модел в комуникацията с магистратите, насочен към създаване на обратна връзка с тях, обсъждане на всички, засягащи ги въпроси и припознаване на ВСС като истински изразител на техните интереси.\r\nСъдия Балтова заявява, че всички приоритети, заложени в Концепцията  ще бъдат доразвивани в пряката ѝ работа, след обсъждане с магистратската общност.\r\nКъм съдия Илияна Балтова са зададени въпроси от Съюза на съдиите в България, Института за пазарна икономика, Център на НПО в Разград, Български институт за правни инициативи и Съюза на одиторите от Сметната палата.\r\nУчастници в Общото събрание поставиха на кандидата въпроси за оценката на натовареността, ролята на съдебните помощници, транспортните разходи на магистрати, които работещи отдалечено от местоживеенето си, взаимодействието със съсловните организации.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Илияна Тодорова Балтова – съдия в Апелативен съд - Бургас"}
{"url": "http://www.focus-news.net/news/2017/06/10/2403672/afp-afganistanski-komandos-otne-zhivota-na-dvama-amerikanski-voennosluzheshti-i-rani-drugi-dvama.html", "text": "Военнослужещ на Афганистан отне живота на двама американски войници и рани други двама при провеждането на съвместна операция в източната провинция Нангахар, твърдина на близкоизточната радикална групировка „Ислямска държава“, предава AFP.\r\n„Днес (събота) около обяд афганистанската командос откри огън по американските войници в района на Ахин, убивайки двама от тях. Военнослужещият също бе убит при ответен огън“, заяви за агенцията говорител на местните власти в провинция Нангахар.. Тереза Герова", "date": "2017.06.10", "title": "AFP: Афганистански командос отне живота на двама американски военнослужещи и рани други двама"}
{"url": "http://www.focus-news.net/news/2017/06/10/2403674/pregled-na-mezhdunarodnite-novini-do-18-chasa-agentsiya-fokus.html", "text": "В събота един от главните съветници на британския министър-председател Тереза Мей подаде оставка, след като стана ясно, че Консервативната партия губи парламентарното мнозинство.\r\nНик Тимъти, един от двамата най-приближени на Тереза Мей, заяви, че поема отговорността за резултатите от вота, в който дясноцентристката партия загуби парламентарното мнозинство.\r\n*** Военнослужещ на Афганистан отне живота на двама американски войници и рани други двама при провеждането на съвместна операция в източната провинция Нангахар, твърдина на близкоизточната радикална групировка „Ислямска държава“.\r\n„Днес (събота) около обяд афганистанската командос откри огън по американските войници в района на Ахин, убивайки двама от тях. Военнослужещият също бе убит при ответен огън“, заяви за агенцията говорител на местните власти в провинция Нангахар.\r\n*** Американските специални сили се присъединиха към филипинските военни в опита им да освободят южните градове на страната от контрола на ислямиските бойци.\r\nСъгласно разпространените данни специалните сили на САЩ подпомагат със съветници военните на Филипините. По-рано президентът Родриго Дутерте отправяше остри критики към Вашингтон и дори си позволи да обиди майката на бившия американски президент Барак Обама. По всичко личи обаче, че ексцентричният държавен глава на югоизточната азиатска страна е провел поне един приятелски разговор с новия лидер на САЩ Доналд Тръмп.\r\nИслямистките бунтовници и филипинските военнослужещи се сражават в град Марауи от близо три седмици. В резултат на сблъсъците загинаха най-малко 58 войници и около 20 цивилни. Спецсилите на САЩ оказват съдействие чрез изпращането на съветници в страната. В петък обаче над Марауи бе забелязан разузнавателен самолет.\r\n*** В събота Иран се противопостави на плановете на автономната област Иракски Кюрдистан за провеждане на референдум за независимост, който трябва да се състои по-късно тази година.\r\n„Принципната позиция на Иран е да подкрепя териториалната цялост на Ирак“, подчерта говорителят на външното министерство Бахрам Гасеми.\r\n\"Кюрдският регион е част от иракската република и едностранните решения извън националната и правната рамка, особено извън иракската конституция ... може да доведат само до нови проблеми\", допълни говорителят на външнополитическото ведомство в Техеран.\r\nИракските кюрдски лидери обявиха в сряда, че ще организират референдум за независимост на 25 септември – при това не само в автономния им район, състоящ се от три провинции, но и в други области с историческо кюрдско мнозинство. Иран се тревожи за сепаратизма сред собствените си кюрди, повечето от които живеят в зони по границата с Ирак. \r\nНа плановете на Арбил категорично се противопоставиха и управляващите в Анкара.\r\n*** През следващия парламентарен период Косово ще има прозападно, мултиетническо и стабилно правителство, което ще продължи реформите във всички сфери, независимо от това коя партия ще победи на предсрочните избори в неделя. Това заяви президентът на най-младата балканска държава Хашим Тачи след срещата с ръководителя на мониторинговата мисия на ЕС Алоиз Петерле.\r\nТачи подчерта, че е разстроен заради информацията за опити за сплашване на някои кандидати за депутати и избиратели в районите, в които преобладаващото население е сръбско. \r\nПетерле от своя страна добави, че за предсрочните парламентарни избори в неделя, 11 юни, Брюксел е изпратил 100 наблюдатели, които да следят изборния процес на цялата територия на страната.\r\n*** Тримата ислямисти, които отнеха живота на осем души в терористично нападение в сърцето на Лондон, са опитали да наемат 7,5-тонен камион, с която да извършат атаката.\r\nКомандир Дийн Хайдън от антитерористичните части на полицията разкри също, че екстремистите са имали запаси от петролни бомби в задната част на техния ван. Полицията е открила и Коран в тяхното скривалище, отворен на страница за мъченичеството.\r\n\"С наемането на 7,5-тонен камион - ефектите можеха да бъдат още по-лоши\", заяви Хайдън пред репортери.\r\nВъпреки че „Ислямска държава“ пое отговорност за нападението, Хайдън заяви, че подчерта, че към настоящия момент няма доказателства, които да дават индикации, че тримата нападатели са свързани с други лица – във Великобритания или зад граница.\r\n\"Не търсим по-широка мрежа\", отбеляза Хайдън, ръководител на лондонското командване за борба с тероризма, добавяйки, че властите все още се опитват да изяснят са тримата мъже са установили контакт помежду си.\r\n*** В събота военните на САЩ потвърдиха, че в резултат на американски въздушни удари в рамките на съвместна операция срещу талибаните в южната част на Афганистан, са загинали и ранени военнослужещи на Кабул. Броят на жертвите от афганистанска страна не се пояснява, както и този на пострадалите. \r\nПотвърждението на информацията бе предшествано от редица медийни доклади, според които бомбардировките са извършени в късните часове на петък в провинция Хелманд. По непотвърдена информация са загинали най-малко осем афганистански войници, докато ранените са много повече. \r\nВ ход е разследване, за да се определят обстоятелствата, довели до \"неприятния инцидент\", уточниха американските военни в Кабул.\r\n\"Операция на афганистанските сили за сигурност и отбрана, и американските партньори доведе до смъртта и раняването на членовете на афганистанската гранична полиция“, се казва в официално разпространеното съобщение.\r\nАмериканската армия би искала да изрази своите \"най-дълбоки\" съболезнования на семействата на жертвите, се казва още в изявлението.\r\n***", "date": "2017.06.10", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/06/10/2403669/korneliya-ninova-kam-tsvetan-tsvetanov-vashata-predstava-za-natsionalno-saglasie-e-okolo-statukvoto-predlagam-vi-da-bade-okolo-neshto-novo-istinata-i-pochtenostta.html", "text": "Г-н Цветанов, зовете за национално съгласие. Но около какво? Вашата представа е около статуквото, в което цялата политическа класа говори едно пред хората, но прави друго зад гърба им десетки години. Предлагам Ви да бъде около нещо ново - истината и почтеността. Това коментира лидерът на БСП Корнелия Нинова в социалната мрежа \"Фейсбук. \r\n\"Уважаеми г-н Цветанов, \r\nНе очаквах да говорите Вие, а друг, но щом е решил да се скрие зад Вас, приемам това решение. С думите си потвърждавате казаното от мен днес. \r\n1. Не оспорвам нито дума от прочетената от президента Радев декларация. Информирам българските граждани, че по време на разговора вътре, премиерът Борисов и министрите му дадоха да се разбере, че няма да я изпълнят и се противопоставих на подхода - да говорите едно пред хората и друго на съвета. \r\n2. Горещо подкрепих исканията на министрите на МВР и отбраната Каракачанов и Радев да се осигурят допълнителни средства за заплати на 1000 нови служители, но финансовият министър Горанов категорично заяви, че няма да ги осигури, нито ще увеличи заплатите на настоящите. Така текстът за попълване на личния състав остава само на думи. \r\n3. Що се отнася до усвояването на 160 млн.евро европейска помощ за справяне с бежанската криза - четете г-н Цветанов, четете. Не аз, а Вашият министър на МВР в открития доклад до КСНС пише, че не е усвоен и лев поради забавяне в обществените поръчки. Нещо повече - самият Вие го заявявате в интервю, така че моята вина е, че съм Ви повярвала, че не сте усвоили и един лев и съм повторила признанията Ви.\", пише Нинова.", "date": "2017.06.10", "title": "Корнелия Нинова към Цветан Цветанов: Вашата представа за национално съгласие е около статуквото, предлагам Ви да бъде около нещо ново - истината и почтеността"}
{"url": "http://www.focus-news.net/news/2017/06/10/2403673/sliven-zhena-e-postradala-pri-katastrofa-na-patya-mezhdu-novozagorskite-sela-korten-i-banya.html", "text": "Жена е пострадала при катастрофа на пътя между новозагорските села Кортен  и Баня, съобщиха от пресцентъра на ОДМВР - Сливен. Днес в 12:00 часа е постъпил сигнал за пътно произшествие на пътя между новозагорските села Кортен  и Баня. Лек автомобил „Фолксваген“, управляван от жена на 37 години от град Пловдив, която се е движила в посока село Баня, предприема маневра обратен завой, излиза от пътното плътно, и при опита да се върне, отнема предимство и се удря с лек автомобил „Опел Вектра“.От произшествието е пострадала жена на 24 години, пътник в лекия автомобил „Опел“. Тя е транспортирана до МБАЛ-Сливен, с наранявания по главата, без опасност за живота. По случая е образувано досъдебно производство.", "date": "2017.06.10", "title": "Сливен: Жена е пострадала при катастрофа на пътя между новозагорските села Кортен  и Баня"}
{"url": "http://www.focus-news.net/news/2017/06/10/2403648/hashim-tachi-koyato-i-partiya-da-specheli-izborite-kosovo-shte-ima-prozapadno-multietnichesko-i-stabilno-pravitelstvo.html", "text": "През следващия парламентарен период Косово ще има прозападно, мултиетническо и стабилно правителство, което ще продължи реформите във всички сфери, независимо от това коя партия ще победи на предсрочните избори в неделя. Това заяви президентът на най-младата балканска държава Хашим Тачи след срещата с ръководителя на мониторинговата мисия на ЕС Алоиз Петерле, предава „Радио Свободна Европа“ в македонската си редакция. \r\nТачи подчерта, че е разстроен заради информацията за опити за сплашване на някои кандидати за депутати и избиратели в районите, в които преобладаващото население е сръбско. \r\nПетерле от своя страна добави, че за предсрочните парламентарни избори в неделя, 11 юни, Брюксел е изпратил 100 наблюдатели, които да следят изборния процес на цялата територия на страната.  Тереза Герова", "date": "2017.06.10", "title": "Хашим Тачи: Която и партия да спечели изборите, Косово ще има прозападно, мултиетническо и стабилно правителство"}
{"url": "http://www.focus-news.net/news/2017/06/10/2403675/plovdiv-nad-100-detsa-i-mladezhi-s-uvrezhdaniya-uchastvaha-v-natsionalniya-turnir-po-kriket-na-masa-v-grada.html", "text": "Над 100 деца и младежи с увреждания от дневни и медицински центрове и центрове за социална рехабилитация и интеграция от Пловдив, София, Сливен, Асеновград и Панагюрище взеха участие в десетия юбилеен Национален турнир по крикет на маса за деца със специални нужди, който се проведе в града. Това съобщиха за Радио „Фокус“ – Пловдив организаторите на събитието. Турнирът се проведе в спортната зала на Университета по хранителни технологии с финансовата подкрепа на Община Пловдив, а Комплексът за социални услуги „Олга Скобелева“ в Пловдив бе домакин на събитието за пета поредна година.\r\nКрикет на маса се практикува от деца с детска церебрална парализа, на колички, с трудна координация, аутизъм и забавено умствено развитие. Според организаторите този спорт подобрява работата в екип на децата, тяхната координацията, самочувствие, комуникативните умения, физическото и умствено им развитие. Благодарение на спорта децата с проблеми в развитието подобряват качеството си на живот и имат по-добра възможност за интеграция.\r\nТони МИХАЙЛОВ", "date": "2017.06.10", "title": "Пловдив: Над 100 деца и младежи с увреждания участваха в Националния турнир по крикет на маса в града"}
{"url": "http://www.focus-news.net/news/2017/06/10/2403666/prof-mihail-konstantinov-ne-prochetoh-neshto-novo-v-stenogramata-ot-ksns-publikuvaneto-i-ne-promeni-nishto.html", "text": "Аз лично не прочетох абсолютно нищо ново вътре. Имаше вече издания, не си спомням точно кои бяха, които общо взето я бяха публикували стенограмата. Така че, нищо особено. Това каза за Агенция „Фокус“ математикът и политически анализатор проф. Михаил Константинов, във връзка с публикувания пълен текст на стенограма от Консултативната среща при президента Росен Плевнелиев с политическите лидери в 42-то Народно събрание от 29 юни 2014 г. „Първо, има съдебно решение за първата, до колкото знам и за втората. Президентът Радев спазва законите и спазва решенията на българския съд. Щом съдът е казал да се разсекрети, ще се разсекрети“, посочи.  проф. Константинов. По думите му публикуването на тази стенограма не е променило нищо, тъй като поне хората, които се интересуват от тези въпроси, са знаели тези неща и нищо ново не се случило. „Решението да се разсекрети е на българския съд, а решенията на съда се изпълняват, а не се коментират. Това е основно правило в съдебната практика. Ако не ви харесва съда, правим някакъв друг съд, ако не ни харесват законите, ги променяме. При тези закони и при този съд имаме решение и то се изпълнява“, каза още проф. Константинов.\r\nСтефан ПЕТРОВ", "date": "2017.06.10", "title": "Проф. Михаил Константинов: Не прочетох нещо ново в стенограмата от КСНС, публикуването ѝ не промени нищо"}
{"url": "http://www.focus-news.net/news/2017/06/10/2403677/blagoevgrad-intenzivno-e-dvizhenieto-po-avtomagistrala-struma-i-glaven-pat-e-79-v-chastta-im-ot-oblastta.html", "text": "Интензивно е движението по автомагистрала „Струма“ и главен път Е-79 в частта им от област Благоевград. Това съобщиха за Радио „Фокус“ – Пирин от Областно пътно управление – Благоевград. Водачите на моторни превозни средства трябва да шофират внимателно по главен път Е-79 от км 397+150 до км 401+420, тъй като се полага хоризонтална маркировка. Отново по главния път, но от км 359+000 до км 381+000 между Благоевград и отклонение за село Крупник се извършва косене и храстене от ляво и дясно на пътя до 16 юни, затова преминаването през участъка трябва да се извършва с повишено внимание. Стеснен участък, поради дестабилизиран банкет в ляво има на пътя Звъничево-Ветрен дол-Велинград-Юндола-Якоруда-о.п.Разлог при км 98+500. Движението е урегулирано с необходимите пътни знаци за срок до 30 юни. Заради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение на пътя Гоце Делчев-Катунци-Петрич при км 38+380, в село Горно Спанчево. Движението е урегулирано с необходимите пътни знаци до 31 август. Едното платно за движение е деформирано, поради активизирало се свлачище и преминаването се извършва само в едната лента за движение по пътя село Блатска – село Абланица, при км 7+700. Движението е урегулирано с пътни знаци до 31 юли.\r\nЛора КАЛЧЕВА", "date": "2017.06.10", "title": "Благоевград: Интензивно е движението по автомагистрала „Струма“ и главен път Е-79 в частта им от областта"}
{"url": "http://www.focus-news.net/news/2017/06/10/2403679/pazardzhik-arheologicheskoto-lyato-na-selishtnata-mogila-kray-selo-yunatsite-zapochva-v-kraya-na-yuni.html", "text": "В края на юни ще започне Археологическо лято на селищната могила край село Юнаците, съобщиха за Радио „Фокус“ – Пазарджик от Регионалния историческия музей в Пазарджик. От Министерството на културата са отпуснати 18000 лева за археологическите разкопки. Миналата година на могилата бе открито най-старото злато в Европа чрез изкопаването на 15-сантиграмово златно мънисто. Беше установено, че откритото златно мънисто, предхожда по време на изработка всепризнатото до момента най-старо злато, това от Варненския некропол. Находката от древния Град на птиците е датирана около 4 500 г. преди Христа. Тя е по-стара от златото, открито в Микена и Троя. В разкопките ще вземат участие представители на БАН, на музея в Пазарджик и на Фондация “Балканско наследство”.\r\nАлбена ЖИЛЕКОВА", "date": "2017.06.10", "title": "Пазарджик: Археологическото лято на селищната могила край село Юнаците започва в края на юни"}
{"url": "http://www.focus-news.net/news/2017/06/10/2403678/ctv-news-kanadskata-bregova-ohrana-e-izpratila-samoleti-i-korabi-za-okazvane-na-pomosht-na-tri-bedstvashti-sastezatelni-yahti-v-atlanticheskiya-okean.html", "text": "Канадските власти са изпратили самолети и кораби за оказване на помощ на три бедстващи състезателни яхти, участващи в трансатлантическо състезание, предава телевизионният канал CTV News. \r\nУточнява се, че състезателните яхти са попаднали в силна буря, която ги е изтласкала навътре в Атлантическия океан. \r\nСпоред майор Ронда Стивънс, контролирал операцията чрез Съвместния спасителен координационен център в Халифакс, на мястото, на около 1,7 хил. километра източно от Нюфаундленд, са били изпратени два кораба на бреговата охрана на Канада, един военен кораб и два самолета. Португалия също се е включила в спасителната операция с военен самолет.\r\nЯхтите се състезаваха в трансатлантическо състезание, организирано от английския Royal Western Yacht Club. Състезанието започна на 29 май, но в четвъртък ураганните ветрове достигнаха близо 130 км/ч, а вълните - височина до 15 метра, в резултат на което част от участващите яхти пострадаха сериозно. Тереза Герова", "date": "2017.06.10", "title": "CTV News: Канадската брегова охрана е изпратила самолети и кораби за оказване на помощ на три бедстващи състезателни яхти в Атлантическия океан"}
{"url": "http://www.focus-news.net/news/2017/06/10/2403683/d-r-veselka-moncheva-rzi-blagoevgrad-spazvaneto-na-lichna-higiena-e-nay-dobrata-preventsiya-sreshtu-virusni-chrevni-infektsii-prez-lyatoto.html", "text": "Спазването на лична хигиена е най-добрата превенция срещу вирусни чревни инфекции през лятото. Това каза за Радио „Фокус“ – Пирин д-р Веселка Мончева, директор на дирекция „Надзор на заразните болести“ към Регионалната здравна инспекция-Благоевград. По думите ѝ обикновено през летните месеци се наблюдава завишение в броя на пациентите, които страдат от подобни инфекции. „Клиничните прояви на вирусните чревни инфекции са почти еднотипни. Началото е остро с умерено повишена температура или без такава. Пациентите имат болки в корема, придружени с гадене, многократно повръщане и по-късно поява на разстройство. Броят на изхожданията най-често е от 3 до 5 и повече пъти в денонощието. Общото състояние бързо се влошава. Подобрение настъпва след 2 до 4 дни“, каза още д-р Мончева. Тя добави, че хората, които получат подобни симптоми не бива да се самолекуват, а направо да се обръщат към личните лекари, защото когато едно заболяване е навреме хванато, се лекува много по-лесно.\r\nЛивия НИНОВА", "date": "2017.06.10", "title": "Д-р Веселка Мончева, РЗИ-Благоевград: Спазването на лична хигиена е най-добрата превенция срещу вирусни чревни инфекции през лятото"}
{"url": "http://www.focus-news.net/news/2017/06/10/2403671/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-krasimir-shekerdzhiev-sadiya-vav-varhoven-kasatsionen-sad.html", "text": "Общото събрание на съдиите изслуша кандидата за изборен член на Висшия съдебен съвет Красимир Петков Шекерджиев – съдия във Върховен касационен съд, съобщиха от пресцентъра на ВСС.\r\nТой има над 17 години юридически стаж. Встъпва в съдебната система като младши съдия през 1996 г. в Софийския градски съд, от 19.01.1998 г. до 01.10.2001 г. е съдия в Софийския районен съд, от 01.10.2001 г. до 07.02.2005 г. е съдия в Софийския градски съд,  след което до 2013 г. е съдия в Софийския апелативен съд. От. 01.09.2013 г. и до момента е съдия във Върховния касационен съд.\r\nКандидатът има двугодишен опит като хоноруван асистент в СУ „Климент Охридски” по Наказателно право и Академията на МВР. Преподавал е в рамките на задължителното първоначално обучение на кандидатите за младши съдии и младши прокурори в Националния институт  на правосъдието от 2007 г. и към момента.\r\nМотивите му за участие в изборната процедурата са свързани с подобряване на дейността на ВСС, получената подкрепа от колегите му, познаване проблемите на съдебната система, професионален опит и непрекъснат контакт с магистратите.\r\nВ представената Концепция Красимир Шекерджиев подчертава следните приоритети: натовареност, дисциплинарна практика, атестиране, кариерно развитие, повишаване и поддържане на квалификацията на магистратите, подобрена комуникация, формирането на решения. По отношение на натовареността акцентите са два. Първият предвижда иницииране на законодателни промени, които да разтоварят силно натоварените съдилища за сметка на тези с по-малко натоварване; чрез промяна на подсъдността на част от гражданските и търговски дела, а в областта на наказателното правораздаване – за ускоряване на разглеждането на административно-наказателните дела, както и в обхвата на разглежданите от Върховния административен съд. Вторият е регулиране натовареността на съдилищата чрез промяна броя на правораздаващите в тях съдии и преместването им от един съд в друг.\r\nТой акцентира върху идеята си за еволюционен начин за промяна на системата и приемственост с огромната работа, свършена от настоящия състав на ВСС. Същевременно намира за необходимо да се промени определянето на натовареността, като субективната преценка на всеки съдия за необходимото време за разглеждане на едно дело, се замени с обективен критерий – брой различни по вид дела за всяка една правна материя. При определяне на индекса за натовареност следва да бъдат отчитани спецификите на видовете дела и преценката за конкретния индекс на сложност следва да се прави от съдии, правораздаващи в различни правни сфери. Средната норма на натовареност трябва да се определя не само въз основа на броя и вида на делата, а и на тяхната сложност като бъдат отчитани и критерии, специфични за отделните съдебни райони. \r\nПредлага се да бъдат отчитани и становищата на съдиите, съобразно инстанцията, в която работят и материята на делата, която разглеждат. \r\nСлед определяне на подобен обективен критерий за натовареност може да бъде направено изследване на броя и вида на постъпилите дела за продължителен период от време за съответния съд с цел преценка на броя съдии в съдилищата, да се даде възможност за преместване в съд, където има необходимост от разкриване на нови длъжности, след което недостигът на магистрати да бъде попълнен по административен път. По този начин ще се постигне регулиране на натовареността, като съдиите, правораздаващи в съдилища от една и съща инстанция ще имат сходно натоварване.\r\nСъдия Шекерджиев посочва, че дисциплинарната практика на Съвета следва да спазва стандарта за законосъобразни и предвидими решения, както и да реагира и предприема дисциплинарни мерки, когато констатира нарушения, като отчита наличието на обективни и субективни причини за допускането им.\r\nПо отношение на атестирането предлага допълване на действащата Наредба №2/2017 г. с отчитане на коефициента на трудност на разгледаните дела. \r\nТой счита, че следва да бъде увеличен броя на делата, които се проверяват, както и да бъде отчитана тяхната сложност по изработените критерии в съответствие анализа на съдилищата.\r\nКандидатът посочва необходимост ВСС да провежда ежегодни професионални срещи на регионален принцип за обсъждане на противоречива съдебна практика, очертаване на общи проблеми във връзка с правоприлагането, обмен на добри практики и други.\r\nТой предлага да се подобри комуникацията между членовете на ВСС и магистратите, включително чрез възможност за обратна връзка през интернет сайта на ВСС, включително издаване на официален бюлетин с подборна информация за дейността на органа.\r\nКандидатът изразява личната си позиция за професионален подход при вземане на решения от Колегите и Пленума на ВСС, приемани единствено на базата на преценка за неговото качество.\r\nВъпроси към кандидата са зададени от Съюза на съдиите в България, Института за пазарна икономика, Център на НПО - гр. Разград, Български институт за пазарни инициативи.\r\nУчастници в Общото събрание поставиха на кандидата въпроси за оценката на натовареността и транспортните разходи на съдиите, работещи на отдалечено от местоживеенето си, дали ВСС трябва да обявява отделни конкурси за колегиите във ВКС.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Красимир Шекерджиев – съдия във Върховен касационен съд"}
{"url": "http://www.focus-news.net/news/2017/06/10/2403685/the-straits-times-v-ochakvane-na-rezultatite-ot-prebroyavaneto-v-pakistan-eksperti-otpravyat-preduprezhdeniya-za-riskovete-ot-visokiya-rast-na-naselenieto.html", "text": "За първи път от 19 г. насам в Пакистан бе извършено преброяване на населението и експерти алармират, че наблюдаваният бум крие редица рискове, пише сингапурският вестник The Straits Times.\r\nСъс средно три деца на една майка, Пакистан има най-високата раждаемост в страните от Южна Азия, а преброяването се очаква да покаже, че ръстът на населението в страната остава висок. \r\nПоследното преброяване, проведено през 1998 г., показа, че Пакистан има население от 135 млн. души. Прогнозите сочат, че след обработването на данните от проведено по-рано тази година преброяване, които трябва да бъда публикувани до края на месец юли, броят на пакистанците ще бъдат около 200 млн.  \r\nТрима мъже, бащи на близо 100 деца, са сред онези, които дават своя принос за високия темп на нарастване на населението. Аллах, казват те, ще осигури прехраната им. \r\nЕкспертите обаче са на друго мнение. Наблюдателите предупреждават, че бумът на населението обрича на тежко бъдеще Пакистан, където работните места са оскъдни и близо 60 млн. души живеят под прага на бедността. Тереза Герова", "date": "2017.06.10", "title": "The Straits Times: В очакване на резултатите от преброяването в Пакистан – експерти отправят предупреждения за рисковете от високия ръст на населението"}
{"url": "http://www.focus-news.net/news/2017/06/10/2403682/shestima-ot-zadarzhanite-po-podozrenie-za-koruptsiya-sluzhiteli-ot-izpalnitelna-agentsiya-avtomobilna-administratsiya-poluchiha-obvineniya.html", "text": "Шестима от задържаните по подозрение за корупция служители от Изпълнителна агенция „Автомобилна администрация” получиха обвинения, предава Нова телевизия. Става въпрос за Емил Михайлов, Венцислав Георгиев, Николай Стоилов, Георги Младенов, Атанас Тодоров и Данчо Драганов. Всички те са изпитващи и са обвинени за участие в организирана престъпна група. Един ще отговаря и за подкуп.\r\nНа 8 юни вечерта бяха извършени арести и обиски в ДАИ заради продажба на книжки. Това бе поредната такава разкрита схема в системата на \"Автомобилна администрация\". Задържаните са 14 души – двама от тях са собственици на автошколи, а останалите са служители на ДАИ.\r\nСигналът за корупционната схема е получен в ГДБОП на 16 май тази година, но периодът, който се разследва, е от началото на миналата година.\r\nСхемата е обхващала изпитите за кормуване. Автошколите, заедно с техни хора в ДАИ, са плащали, за да се нагласи предварително жребият кой ще води изпита. Целта е била това да правят инструктори, с които резултатът да може да се манипулира.\r\nВ хода на разследването ГДБОП и спецпрокуратурата са открили над 116 хиляди лева в различни валути, скрити на различни места. Намерени са суми, скрити в книги, между документи и в автомобили. До този момент са направени 36 обиска.\r\nСумите, които неопитните шофьори са давали под масата, са между 50 и 100 лева.\r\nЗаради акцията в ДАИ, в четвъртък и петък шофьорски изпити в София нямаше.", "date": "2017.06.10", "title": "Шестима от задържаните по подозрение за корупция служители от Изпълнителна агенция „Автомобилна администрация” получиха обвинения"}
{"url": "http://www.focus-news.net/news/2017/06/10/2403687/pazardzhik-chereshi-kaysii-i-tsitrusi-sa-nay-tarsenite-plodove-na-pazara-v-grada.html", "text": "Разнообразие от сезонни плодове и цитруси има на кооперативния пазар в Пазарджик, показа репортерска проверка на Радио „Фокус” – Пазарджик. Най-търсени са черешите, чиято цена е от 1.50 до 3.00 лв. за килограм в зависимост от качеството им, както и ябълки, които са от 0.70  до 1.80 лв. за килограм. Търсени са и ягодите, чиято цена е от 3.00 до 4.00лв. Цената на кайсиите, които също се радват на интерес от страна на купувачите, е от 1.70 лв. до 2.20 лв. за килограм. Най-скъпи към момента са малините – тяхната цена е от 8.00 до 10.00лв за килограм. Сравнително високи остават цените на цитрусовите плодове. Най-висока към момента е цената на лимоните – около 3.00 лева за килограм, портокалите са на стойност от 1.70 до 2.20 лв. Грейпфрутите са на цена от около 2.20 лв. Цената на бананите пък е около 2.80 – 3.00 лв. за килограм.\r\nАлбена ЖИЛЕКОВА", "date": "2017.06.10", "title": "Пазарджик: Череши, кайсии и цитруси са най-търсените плодове на пазара в града"}
{"url": "http://www.focus-news.net/news/2017/06/10/2403659/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-erna-zhak-yakova-pavlova-predsedatel-na-rayonen-sad-varna.html", "text": "Общото събрание на съдиите изслуша кандидата за изборен член на Висшия съдебен съвет Ерна Жак Якова-Павлова – административен ръководител - председател на Районен съд – Варна, съобщават от пресцентъра на ВСС. \r\nСъдия Ерна Якова-Павлова има над 16 години юридически стаж, изцяло като съдия. От 2001 г. до 2004 г. е младши съдия в Окръжен съд – Варна, а от месец февруари 2014 г. и до настоящия момент е съдия в  Районен съд – Варна. В периода 2006 - 2009 г. е заместник на административния ръководител. От 2009 г. и към настоящия момент е председател на Районен съд – Варна. Съдия Ерна Якова е хоноруван асистент във ВСУ Черноризец Храбър\" по \"Наказателно процесуално право\".\r\nУчастието си в изборната процедура тя мотивира с професионалния и административен опит, личните си качества сред които инициативност, решителност, креативност при работа в екип, както и конкретния си принос за запазване качеството на правосъдната работа в Районен съд - Варна. \r\nСпоред нея в основата на модерното управление на съдебната власт стои приемствеността и надграждането чрез въвеждане на нови, адекватни управленски практики и решения.\r\nВ основата на концепцията на съдия Ерна Якова стои разбирането за ВСС като лицето на правосъдната система в България. Тя е структурирана в пет\r\nнаправления: независимост и отчетност на съдебната власт и на отделния магистрат; гарантиране на равен достъп и качествено правосъдие, управление, бюджет и материално-техническо осигуряване; кадрова политика, управление на човешките ресурси, кариерно израстване и професионално развитие на магистратите; противодействие на корупцията и повишаване на доверието в съдебната власт.\r\nСред предвидените за реализирането им мерки са активен диалог с магистратската общност и конструктивно взаимодействие с другите власти и институциите за осигуряване на синхрон между провежданите политики и обществените очаквания, без да се накърнява независимостта на съдебната власт. Акцентира се на ясни правила, последователна и принципна политика, насочена към създаване на трайни унифицирани практики и стандарти за отчетност в съдебната система, с цел ограничаване на съмненията за външни влияния и намеса в дейността на съдебната власт, защита на интереса и професионалния интегритет на отделния магистрат.\r\nОбръща се внимание на гарантирането на равен достъп и качествено правосъдие, намира за необходимо сформирането и участието на тематични групи от магистрати от различни нива и звена на съдебната власт в процеса на създаване, предварителна оценка и обсъждане на стратегически за правосъдната система политики. При утвърждаване на единна политика и стандарти за достъп до правосъдие, и предоставяне на съдебна информация, ВСС трябва да привлича и търси обратна връзка с магистратите и съдебните служители. Необходимо е да се подобри информационния обмен вътре в системата и с външните потребители. Следва да се запази практиката  по сформиране на тематични работни групи с участие на магистрати от различни нива на съдебната власт в процеса на създаване, предварителна оценка и обсъждане на стратегически политики. Да се провежда информационна политика за популяризиране на предоставяните по електронен път услуги. Осъществяване на съвместен мониторинг с гражданския сектор върху процедурите за достъп до съдебните документи и информация.\r\nСпоред съдия Якова-Павлова ВСС трябва да формира ясна и обективна представа за реалната натовареност в системата въз основа на анализ на годишните отчетни доклади и социално-икономически данни, системата за измерване натовареността, като своевременно предприема адекватни действия за оптимизиране на натоварването, така че да не се допуска драстичен дисбаланс и висок интензитет на натовареност в отделни органи, което да се отрази на качеството на правосъдието. По отношение бюджета на съдебната власт се поставя акцент върху изпълнение на планираните дейности при стриктно спазване на принципите за икономичност и ефикасност на разходите. ВСС трябва да отстоява по-активно политики и трайни мерки за обновяване и реновиране на сградния фонд. През следващия мандат Съветът трябва да преодолее субективизма, преценката на индивидуалните качества на кандидатите и концепциите им за администриране на органите на съдебната власт, като мотивира решенията си за конкретните назначения на утвърдени и последователно отстоявани приоритетни политики за развитие на съдебната система. Предлага се създаване на електронна база-данни, отразяваща реалното състояние на наличния потенциал на човешките ресурси в системата – сертифициране, умения, придобита компетентност, специализации и други.\r\nКандидатът обръща внимание на необходимостта от изграждане и поддържане на доверие, преодоляване на рисковете от корупционен натиск, постоянна обратна връзка с магистратите и съдебните служители. Предлага се прилагане на унифицирана методика относно приемането и разглеждането на сигнали за корупция в съдебната система и своевременна реакция на ВСС при съмнения за корупционно поведение или конфликт на интереси. Засегнат е въпросът за Комуникационната стратегия и политики на ВСС за повишаване на доверието в съдебната власт.\r\nКандидатурата на съдия Ерна Якова-Павлова е подкрепена от Център на НПО в Разград. Тя е отговорила писмено на поставените въпроси от Съюза на съдиите в България, Институт за пазарна икономика, Център на НПО в Разград, Български институт за правни инициативи и Съюза на одиторите от Сметната палата и от Нела Кръстева Иванова, съдия в Районен съд – Варна, които са публикувани на интернет сайта на ВСС.\r\nУчастници в Общото събрание поставиха на кандидата въпроси за оценката на натовареността, ролята на съдебните помощници, транспортните разходи на магистрати, които работещи отделачено от местоживеенето си, взаимодействието със съсловните организации.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Ерна Жак Якова-Павлова –председател на Районен съд – Варна"}
{"url": "http://www.focus-news.net/news/2017/06/10/2403690/nimh-utre-temperaturite-slabo-shte-se-ponizhat-a-maksimalnite-shte-dostigat-mezhdu-21-i-26.html", "text": "През нощта по-значителна облачност, на места с краткотрайни валежи ще има над Западна България. Утре ще се развива купесто-дъждовна облачност. На много места, от запад на изток, ще има краткотрайни валежи, в следобедните часове придружени с гръмотевици. Това съобщи за Агенция „Фокус“ Анна Дякова – дежурен синоптик в Националния център по метеорология и хидрология (НИМХ) при БАН. Температурите слабо ще се понижат. Максималните ще бъдат между 21° и 26°. Атмосферното налягане ще се задържи без съществена промяна - малко по-високо от средното за месеца.\r\nНад Черноморието ще има временни увеличения на облачността, но превалявания са малко вероятни. Вятърът ще е слаб, от север-североизток. Максимални температури на въздуха - между 21° и 25°. Температурата на морската вода е между 19° и 21°, вълнението на морето ще е 1-2 бала. \r\nНад планините ще се развива значителна купесто-дъждовна облачност, ще има валежи, придружени с гръмотевици. По най-високите върхове на Рила и Пирин ще превалява и сняг. Ще духа слаб до умерен североизточен вятър. Максимална температура на височина 1200 метра – около 15°, на 2000 метра – около 8°.  \r\nВ понеделник все още ще има по-значителни временни увеличения на облачността, но ще остане почти без валежи. Вятърът ще е слаб, в източната половина от страната до умерен, североизточен. Във вторник и сряда бързо ще се затопли. Първия ден ще бъде предимно слънчево, втория - ще има и слънчеви часове, но на места ще превали краткотрайно. Вятърът ще се ориентира от запад, по-късно от северозапад и ще се усили; в сряда в Дунавската равнина и Източна България ще бъде умерен.", "date": "2017.06.10", "title": "НИМХ: Утре температурите слабо ще се понижат, а максималните ще достигат между 21° и 26°"}
{"url": "http://www.focus-news.net/news/2017/06/10/2403681/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-krasimira-peneva-kostova-sadiya-v-apelativen-spetsializiran-nakazatelen-sad.html", "text": "Общото събрание на съдиите изслуша кандидата за изборен член на Висшия съдебен съвет Красимира Пенева Костова – съдия в Апелативен специализиран наказателен съд, съобщиха от пресцентъра на ВСС.\r\nТя има над 19 години юридически стаж, от които 18 години като съдия. От 22.03 1999 г до 18.10. 1999 г. е младши съдия в Окръжен съд - Пловдив, от 18.10.1999 г. до 17.03.2005 е съдия в Районен съд - Пловдив, в периода 17.03.2005 до 09.01.2012 г. е съдия в Окръжен съд - Пловдив, от 10.01.2012 г. и към момента е съдия в Апелативен специализиран наказателен съд.\r\nОт септември 2012 г. е обучител в Националния институт на правосъдието.\r\nПрез 2010 г. е поощрена със служебна благодарност и грамота по чл. 303, ал. 2, т. 1 от Закона за съдебната власт и е отличена през 2011 г. с почетен знак и грамота на Окръжен съд - Пловдив.\r\nВ представените мотиви за участие в изборната процедура, съдия Костова се позовава на доверието и  подкрепата от колегите си, своя професионален опит, включително в подготовката на нормативни актове.\r\nВ представената Концепция Красимира Костова поставя като приоритети съдебната карта, системата за натовареност, бюджета, финансирането и съдебното имущество, атестирането и конкурсите. Тя акцентира върху доусъвършенстване на системата за изчисляване на натовареността на съдиите, провеждане на реформа на съдебната карта и осигуряване на по-ефективно разпределение на кадровия ресурс като се запази практиката по преместване на незаети щатни бройки от ниско натоварени към високо натоварени съдилища; активно участие в законодателни инициативи за промяна на процесуалните закони, свързани с подсъдността и разширяване приложното поле на алтернативните способи за разрешаване на спорове.\r\nСподеля мнение, че базовите функции на ВСС, закрепени в чл.16, ал.1 от ЗСВ, е постижимо да бъдат реализирани и без трансформация на сегашния конституционен модел, стига персоналният състав на органа  да отговаря на легитимните условия за професионализъм и нравственост, и стриктно да спазва принципа на независимост.\r\nПо отношение на бюджета и финансите приоритети са повишаване събираемостта на вземанията на съдебната власт, регулярното актуализиране на възнагражденията на съдиите и съдебните служители; оптимизиране на разходите, както и осигуряване на средства за оборудване на съдилищата със система за видеонаблюдение. По отношение на сградния фонд изразява позиция, че не бива да се допуска възлагането му за стопанисване на председателите на отделни съдилища, без допълнително кадрово обезпечаване с персонал, който практически да бъде натоварен с обслужващите стопанисването задачи.\r\nПредлага се създаването на правила по отношение на сградната поддръжка и ремонтите в сградите, ползвани от няколко институции.\r\nСледващата тема от концепцията ѝ е относно редът за атестирането и конкурсите, където най-важната задача е своевременното обявяване на конкурси и провеждането на конкурсни процедури. Според нея механизмът за поощряването не се използва достатъчно, дори да няма парично изражение, той е много важен за самочувствието на съдията и неговата лична мотивация.\r\nДруг акцент в концепцията ѝ е съкращаването на продължителността на дисциплинарните процедури. В сферата на информационните технологии предлага да бъде приоритет обратната връзка с магистратите.\r\nСпоред съдия Красимира Костова ангажимент на новия ВСС следва да бъде системната работа по въвеждането на електронното правосъдие в указания от ЗСВ срок, изтичащ в рамките на предстоящия мандат. Въпроси към кандидата са зададени от Съюза на съдиите в България, Института за пазарна икономика, Център на НПО -  гр. Разград, Български институт за пазарни инициативи; становище изготвено от „Риск монитор”.\r\nУчастници в Общото събрание поставиха на Красимира Костова въпроси свързани с ограничаване на достъпа на съдиите до информация чрез осигуряване само на една правно-информационна система, какво е виждането ѝ за съдийското самоуправление, как оценява правилата за избор на административни ръководители и факта, че заместник-председателите на съдилищата се назначават, а не се избират, както и относно разпространен списък с имена на съдии, кандидати за членове на ВСС, за които да се гласува.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Красимира Пенева Костова – съдия в Апелативен специализиран наказателен съд"}
{"url": "http://www.focus-news.net/news/2017/06/10/2403691/plovdiv-11-dushi-sa-potarsili-lekarska-pomosht-zaradi-uhapvane-ot-karlezhi-prez-poslednata-sedmitsa-registriran-e-i-sluchay-na-laymska-bolest.html", "text": "11 души са потърсили лекарска помощ заради ухапване от кърлежи през последната седмица. Това съобщиха за Радио „Фокус“ – Пловдив от Регионалната здравна инспекция. Осем от ухапаните са в град Пловдив, другите са в останалата част от областта. Регистриран е и случай на лаймска болест. Няма заболели от Ку-треска или от марсилска треска – болести, които също се предават при ухапване от кърлежи.\r\nПрез последната седмица се отчита намаляване на броя на болните от варицела – от 87 на 59 души. Заразените със скарлатина са 8, колкото и през предходния отчетен период. През последната седмица са регистрирани също 37 случая на чревни инфекции. Най-много са заболелите в градовете Пловдив, Карлово, Раковски и Стамболийски.\r\nТони МИХАЙЛОВ", "date": "2017.06.10", "title": "Пловдив: 11 души са потърсили лекарска помощ заради ухапване от кърлежи през последната седмица, регистриран е и случай на лаймска болест"}
{"url": "http://www.focus-news.net/news/2017/06/10/2403667/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-kalin-kirilov-batalski-sadiya-v-okrazhen-sad-kyustendil.html", "text": "Общото събрание на съдиите изслуша кандидата за изборен член на Висшия съдебен съвет Калин Кирилов Баталски – съдия в Окръжен съд - Кюстендил, съобщиха от пресцентъра на ВСС.\r\nСъдия Калин Баталски има над 18 години юридически стаж. През периода от 19.10.2000 г. до 03.07.2016 г. е районен съдия в Районен съд – Радомир, като от 2006 г. е административен ръководител, председател на същия съд. \r\nОт 01.07.2016 г. и до настоящия момент е съдия в Окръжен съд – Кюстендил.\r\nВ мотивите си за участие в изборната процедура съдия Калин Баталски се позовава на своя съдийски и административен опит, подкрепата от колегите му, познаването на проблемите на съдебната власт и възможността чрез участието си в нейното управление активно отговорно, и почтено да допринесе за тяхното решаване и за издигане на нейния авторитет. Той посочва, че редовно участва като представител на Висшия съдебен съвет в инициативите на Регионалния съвет за сътрудничество (Regional Cooperation Council), със седалище в Република Босна и Херцеговина.\r\nВ представената концепция се акцентира, че ВСС трябва да заработи в съответствие с очакванията на обществото и магистратите, като дефинира най-важните проблеми на системата и набележи мерки за тяхното своевременно, последователно и ефективно решаване. Като съществен аспект е посочено нормализиране на отношенията с магистратите и по-активното им включване в различни дейности на Съвета. Той набелязва като приоритети независимостта на съдебната власт, кадровата политика и кариерно израстване на магистратите, натовареност, съдебна карта и електронно правосъдие, дисциплинарна практика, управление на бюджета  и собствеността, повишаване на квалификацията, участие в законодателния процес, международна дейност и медийна политика.\r\nВ посока укрепване на независимостта на съдебната власт, съдия Баталски предлага намаляване на броя на членовете на Висшия съдебен съвет, избирани от Народното събрание, за сметка на тези, избирани от магистратската общност, обновяване на състава на Висшия съдебен съвет по модела на Конституционния съд, както и разделяне възнаграждението и функциите на съдиите според старшинството и опита.\r\nПосочено е, че ВСС следва да гарантира устойчивост на реформата в областта на конкурсите и атестирането, като обезпечаващи естественото израстване на магистратите по прозрачен и предвидим начин. Акцент се поставя върху подобряване на правилата и процедурите за избор на административни ръководители, най-вече по отношение мотивиране решенията на Съвета за назначаване. Предлага се да бъде осигурена максимална публичност на конкурсите за административни ръководители и да се предостави възможност за граждански контрол върху тях. Кандидатът предлага създаване на единен стандарт за натовареността, като се отчитат времето необходимо за разглеждане на делата, и броят на делата, тяхната сложност и вид, съобразен с вида на съдилището, в което се гледа делото. \r\nВ тази връзка е необходимо да се изработят ясни критерии за съотношението между съдиите и съдебните служители в съдилищата, според вида им. В контекста на електронното правосъдие се предлага използване на единна деловодна програма от всички съдилища, която да се предхожда от анализ и оценка на съществуващите собствени ресурси на системата. В тази деловодна програма следва да се интегрират като модули разработените централизирана система за случайно разпределение на делата и системата за измерване на натовареността на съдиите.\r\nСпоред съдия Баталски по отношение на дисциплинарната практика е необходимо да се извърши детайлен и конкретен анализ на приключилите дисциплинарни производства, при което да се изяснят принципно проблемите при установяване на нарушенията и при налагането на наказанията, в частност спазването на принципите на последователност, предвидимост, пропорционалност и справедливост. Бъдещата дейност на Висшия съдебен съвет следва да се основава на приети ясни критерии за съдържанието на видовете дисциплинарни нарушения и на налаганите за тези нарушения дисциплинарни наказания.\r\nСпоред кандидата ВСС трябва да отстоява приемането на бюджет, гарантиращ независимостта на съдебната власт, като въвеждането на програмния тип бюджет би позволило изпълнението на целите да се обвързва с ясни и проследими индикатори за постигане на конкретни резултати и в зависимост от това да се осигури по-справедливо и целесъобразно разпределяне на ресурсите.\r\nКандидатът акцентира за необходимостта от провеждането на по-активни политики от страна на Висшия съдебен съвет за поддържане и обновяване на сграден фонд, както и планиране на строеж на нови сгради в районите, където е необходимо.\r\nСъдия Баталски счита за необходимо законодателната власт да се съобразява с мнението на магистрати, като се предоставя възможност за своевременно  изразяване на становища от тях.\r\nКалин Баталски е на мнение, че е необходимо подходът към решаване на всеки от проблемите в дейността на Висшия съдебен съвет да включва анализ на постигнатото до момента от досегашния състав на съвета, изясняване на осъществения напредък в различните аспекти от дейността му, но също и недостатъците на досегашните решения, както и търсене на нови и нестандартни подходи за решаване на съществуващите проблеми.\r\nСъдия Калин Баталски е отговорил писмено на зададените въпроси от Съюза на съдиите в България, Институт за пазарна икономика, Център на НПО в Разград, Български институт за правни инициативи, Съюз на одиторите от Сметната палата.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Калин Кирилов Баталски – съдия в Окръжен съд - Кюстендил"}
{"url": "http://www.focus-news.net/news/2017/06/10/2403680/faz-germanskiyat-ministar-na-otbranata-prizova-za-uvelichavane-na-byudzheta-za-armiyata.html", "text": "С оглед на нарастващите предизвикателства за сигурността министърът на отбраната на ФРГ Урсула фон дер Лайен призова за увеличаване на бюджета за армията, съобщава националният ежедневник Die Frankfurter Allgemeine Zeitung.  \r\n„Топлите думи не са достатъчни\", заяви министърът в деня на отворените врати в казармата „Аугустдорф“  в провинция Северен Рейн-Вестфалия. Бундесверът се нуждае \"в следващите няколко години от все повече и устойчиво финансиране и подкрепата на обществото\", подчерта военният министър на Берлин.\r\nУрсула фон дер Лайен поясни, че за успешно участие в борбата срещу тероризма зад граница армията се нуждае от спешно модернизиране на военната техника.\r\nВ Германия днес отбелязват Деня на Въоръжените сили, припомнят от редакцията.. Тереза Герова", "date": "2017.06.10", "title": "FAZ: Германският министър на отбраната призова за увеличаване на бюджета за армията"}
{"url": "http://www.focus-news.net/news/2017/06/10/2403692/the-asahi-shimbun-abdikatsiyata-na-yaponskiya-imperator-akihito-nay-kasno-do-mart-2019-g.html", "text": "С формализирането на специалното законодателство за абдикацията на японския император Акихито, сега единственият отворен въпрос е кога той ще се оттегли, пише вестник The Asahi Shimbun. \r\nПравителството в Токио разглежда като най-подходящ периода между декември 2018 г. и месец март на следващата, 2019 г. Надеждата е, че императорът, сега 83-годишен, ще се оттегли в края на декември в полза на най-големия си син, Нарухито, който сега е на 57-годишна възраст.\r\nИзданието припомня, че според японската традиция времето на властването на всеки монарх се нарича „ера“, а ерата на Акихито носи името Хейсей, която трябва да приключи на  1 януари 2019 г.  Тереза Герова", "date": "2017.06.10", "title": "The Asahi Shimbun: Абдикацията на японския император Акихито – най-късно до март 2019 г."}
{"url": "http://www.focus-news.net/news/2017/06/10/2403684/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-lyubomir-ninov-sadiya-v-rayonen-sad-varna.html", "text": "Общото събрание на съдиите изслуша кандидата за изборен член на Висшия съдебен съвет Любомир Симеонов Нинов – съдия в Районен съд - Варна, съобщават от пресцентъра на ВСС.\r\nТой посочва също международния си опит от държави, чиито съдебни системи са еталон за независимост и професионализъм спрямо останалите европейски страни. \r\nВ концепцията си кандидатът  определя 10 приоритетни политики в дейността на ВСС: независимост, борба с корупцията, предотвратяване и разкриване на конфликт на интереси, съдебна карта, натовареност и съдебна статистика, атестиране и конкурси, професионална квалификация, дисциплинарна дейност и професионална етика, взаимодействие с Инспектората към ВСС, управление на собствеността, информационни технологии, съдебна администрация, бюджет и финанси.\r\nКандидатът предлага създаване на регистър на контактите на членовете на ВСС с представители на политически и икономически организации; създаване на Етичен кодекс на членовете на ВСС, въвеждане на анализ за състоянието на независимостта на отделните магистрати. Той посочва необходимост от провеждане от ВСС на трайна медийна кампания, насочена към повишаване на правната култура на обществото. Той посочва възможност в сътрудничество с НИП да се провеждат регионални обучения по въпросите на независимостта с лектори от държави членки на ЕС. Като основна задача на ВСС е посочено изготвяне на първоначален проект на изменената съдебна карта, който да бъде обсъден от магистратите в рамките на разумен период от време. Като в срок до три години се извърши съответното закриване на съдилища и прехвърляне на щатове. Предлага се иницииране на законодателни промени, насочени към намаляване на натовареността, създаване на единни и ясни правила за разкриване на щат за съдебни помощници към всеки силно или средно натоварен съд, с цел облекчаване работата на съдиите. Според кандидата се налага усъвършенстване на системата за изчисляване на натовареността, което ще спомогне за отстраняване на наличието на непропорционално натоварване.\r\nВъв връзка с атестирането на магистратите, кандидатът счита за нужно въвеждането на завишени изисквания за притежаване на определено ниво на квалификация от експертите, подпомагащи работата на Комисията по атестиране и конкурси. Предлага се извършване на периодичен анализ за качеството на работата на магистратите, съобразно начина, по-който са били подбрани за приемане в системата.\r\nСъдия Любомир Нинов поставя ударение върху потребността ВСС да изгради система от способи за ежегодно участие на магистратите в поне един съответстващ на специализацията им курс за повишаване на професионалната си квалификация, както и изготвяне на единна програма за изучаване на правото на ЕС в НИП, през която да преминат всички съдии.\r\nКандидатът заявява, че при провеждане на дисциплинарните производства ВСС трябва да работи в насока затвърждаване действието на презумпцията за невинност до доказване на противното и подробно и задълбочено обследване на предпоставките, довели до извършване на деянието, сочено като дисциплинарно нарушение, а това изследване следва да служи за изготвяне на стратегии за неутрализирането им. Предлага се изготвяне на нов етичен кодекс от самите съдии, както и регламентиране на регулярни контакти между съдиите и членовете на ВСС.\r\nСъдия Нинов препоръчва създаване на допълнителни правила за взаимодействието между ВСС и ИВСС.\r\nОтносно управлението на собствеността, кандидатът счита за необходимо ВСС да създаде минимален стандарт на битови условия по отношение на работната площ за магистрати и съдебни служители, както и хигиенни и здравословни стандарти на работната среда. Предприемане на цялостно обследване на нуждите от сградно осигуряване на съдилищата в страната.\r\nКандидатът намира за нужно уеднаквяване и стандартизиране на програмното осигуряване на съдилищата в цялата страна и обучение за работа по съответните програми. Препоръчва се въвеждане на стандартизиран общ модел на уеб страница на всички съдилища, с цел гарантиране минимум от съдържание на информацията и по-бързо боравене с нея.\r\nСъдия Нинов счита, че може да бъде създаден електронен регистър на съдебната администрация, определяне на общ стандарт за броя и видовете щатове в нея. По отношение на специализираната администрация следва да бъдат въведени стандартизирани правила за подбор на кадрите.\r\nСпоред кандидата трябва да бъдат предприети действия за плавно повишаване размера на допълнителните възнаграждения за придобит на място по-горен ранг, като в рамките на следващите пет години те достигнат 80% от възнаграждението на съдия от съответното по-горно ниво.\r\nКъм съдия Любомир Нинов са отправени въпроси от Съюза на съдиите в България, Института за пазарна икономика, Център на НПО в Разград, Български институт за правни инициативи и Съюза на одиторите от Сметната палата.\r\nУчастници в Общото събрание поставиха на кандидата въпроси за оценката на натовареността, ролята на съдебните помощници, транспортните разходи на магистрати, които работещи отделачено от местоживеенето си.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Любомир  Нинов – съдия в Районен съд - Варна"}
{"url": "http://www.focus-news.net/news/2017/06/10/2403695/predstoyashti-sabitiya-v-stranata-za-11-yuni-agentsiya-fokus.html", "text": "***\r\nОт 11.00 часа в ритуалната зала на Централните гробища ще се състои поклонението пред тленните останки на загиналия пилот майор Георги Анастасов. На поклонението ще присъстват министърът на отбраната Красимир Каракачанов, висши офицери и военнослужещи от трите вида Въоръжени сили. Погребението ще бъде от 12.00 часа.\r\n***\r\nОт 09.00 часа ще започне изпитът по английски език от втората кандидатстудентска сесия за учебната 2017/2018 г. на Софийския университет „Св. Климент Охридски“.\r\n***\r\nОт 11.00 в Маймунарника в Борисовата градина ще се проведе еднодневен младежки фестивал с 9 конкурса за комикси, графити, рисунки, косплей, джънкплей, handmade и книжен базар – „COMIX BOX ART FEST“.\r\n***\r\nОт 14.00 часа ще започне изпитът по биология от втората кандидатстудентска сесия за учебната 2017/2018 г. на Софийския университет „Св. Климент Охридски“.\r\n***\r\nОт 16.00 часа на паркинга пред Резиденция Бояна щесе състои награждаването на победители в на супер маратона за скороходци, част от Обиколката на Витоша, известна още като „Витоша100“.\r\n***\r\nОт 17.30 часа в Южния парк, на голямата поляна откъм бул. „Гоце Делчев” ще се проведе 17-то издание на Рок & Блус фестивала „Цвете за Гошо”, организиран от Столична община и Фондация „София блус”. \r\n***\r\nОт 17.30 часа в парк „Заимов“ ще гостува „Клуб Малки откриватели“ на National Geographic KIDS.\r\n***\r\nОт 18.00 часа в Княжеска градина, в пространството между Паметника на Съветската армия и  бул. Цариградско шосе, ще се проведе образователната кампания за разделното събиране и изхвърляне на бутилки и опаковки от бира.\r\n***\r\nОт 20.45 часа в парка на Военната академия „Г.С. Раковски“ ще бъде представен театралният спектакъл „А помните ли?”, част от фестивала „София Моно“.\r\n***\r\nОт 10.00 часа  ще започне вторият ден на VII-я Национален фолклорен фестивал „Насред мегдана в Арбанаси”.\r\n***\r\nОт 10.30 часа столичните социалисти тържествено ще отбележат 161-та годишнина от рождението на основателя на организираното социалистическо движение в България Димитър Благоев – Дядото. Честването ще се състои пред пред къщата-музей на Благоев в гр. Банкя (ул. \"Княз Борис І\" № 30 ).\r\n***\r\nОт 12.30 часа в мемориалния комплекс „Памет и вяра“ за четвърта поредна година кметът на Благоевград д-р Атанас Камбитов ще даде курбан за здраве.\r\n***\r\nОт 14.00 часа в хотел „Рила“ на пресконференция ще бъдат представени взетите решения и позиции след двудневния семинар на ПГ на \"БСП за България\" по темите за съвременните заплахи.  \r\n***\r\nОт 10.00 часа в Морската градина ще започне вторият ден от фестивала на игрите „ Челик“.\r\n***\r\nОт 10.00 часа в ХГ „Борис Денев” ще се проведат  Майсторски класове по китара на Тал Хурвиц. \r\n***\r\nОт 10.00 часа в изложбени зали „Рафаел Михайлов” музикантите Цветан Недялков ( Ку Ку бенд) и Веселин Койчев ще направят музикално ателие на тема: „Импровизация в различни музикални стилове”. От 11.30 часа ще започне музикалното ателие на Дейв Гудман.\r\n***\r\nОт 11.00 часа на Сцена „Арт лято” ще се проведе Благотворителен базар на книги „ЗА читалище „Надежда“. \r\n***\r\nОт 10.00 часа в Градски парк „Свети Георги“ ще се проведе Фестивалът на балканската култура и кулинарно изкуство „Добрич Мези“.\r\n***\r\nОт 11.00 часа в Огледална зала „Нели Божковa” ще се състои концерт на Женски хор „Перуника“ от Стокхолм, Швеция.\r\n***\r\nОт 11.00 часа в местността Янини Поляни над село Славовица ПП Обединени земеделци организира Национален възпоменателен земеделски събор по повод 94 години от гибелта на земеделския лидер и държавник Александър Стамболийски,  министър-председател на България в периода 1920-1923 година.\r\n***\r\nОт 10.00 часа в катедрален храм „Св. Лудвик“ ще бъде отслужена света литургия с песнопения в чест на празника „Св. Троица“ , като съвместен концерт ще изнесат Смесен хор \"Кантори Матерани\", Девическа хорова формация \"Евмолпея\" , Катедрален хор Пловдив, отбелязвайки 166 години от първото му изпълнение. Непосредствено след песнопенията в  11 часа ще бъде извършено и ритуално кръщене.  \r\n***\r\nОт 12.00 часа в мол „Марково тепе“ ще се проведе първото издание на инициативата „Малките таланти на Пловдив“, в която деца на възраст между 2 и 15 години ще имат възможност да представят пред публика своите умения и заложби. \r\n***\r\nМинистърът на отбраната Красимир Каракачанов ще се срещне утре, с командването и инженерно-техническия състав на авиобаза „Граф Игнатиево“. Те ще го запознаят със състоянието на авиационната техника, с която Военновъздушните сили изпълняват задачите си по осигуряване на въздушния суверенитет на страна в интегрираната система за Противовъздушната отбрана на НАТО. \r\n***\r\nОт 20.00 часа в Етнографски музей Смесен хор „Кантори Матерани“ ще изнесе специален концерт за пловдивчани и гостите на града като част от програмата на 53-я международен Фестивал на Kамерната музика.\r\n***\r\nОт 13.00 часа във Военния клуб в Русе ще се проведе брифинг във връзка с предстоящия на следващия ден оперен концерт, с участието на утвърдени имена от българската оперна сцена, който поставя началото на летния сезон на сцената на Клуба.\r\n***\r\nОт 11.00 часа Държавен куклен театър-Сливен ще закрие 56-ия си сезон с премиерата на спектакъла „Глупавият вълк“.\r\n***\r\nОт 09.00 до 13.00 часа в Спортната зала ще се проведе финалът на Републиканското ученическо първенство по волейбол за момичета 5-7 клас .\r\n***\r\nОт 10.00 часа в античния град Кабиле ще започне вторият ден от VІ-ия Панаир на туристическите анимации и забавления „Кабиле 2017“.", "date": "2017.06.10", "title": "Предстоящи събития в страната за 11 юни (Агенция „Фокус“)"}
{"url": "http://www.focus-news.net/news/2017/06/10/2403694/afp-nay-malko-stotina-dushi-lipsvat-sled-intsident-s-migrantska-lodka-kray-bregovete-na-libiya.html", "text": "Осем души са се удавили, а най-малко стотина други са в неизвестност, след като мигрантска лодка се преобърна край бреговете на Либия, предава AFP, като се позовава на данни от бреговата охрана на северноафриканската страна.\r\nЗагиналите са се насочили към Европа на надуваеми плавателни съдове, които може да превозват до 120 пътници, заяви полковник Фати ал-Раяни, началник на бреговата охрана в Гарабули, на 60 километра източно от Триполи.\r\nСпоред него след инцидента \"липсват най-малко 100\" мигранти. Тереза Герова", "date": "2017.06.10", "title": "AFP: Най-малко стотина души \"липсват\" след инцидент с мигрантска лодка край бреговете на Либия"}
{"url": "http://www.focus-news.net/news/2017/06/10/2403696/blagoevgrad-nad-30-detsa-sa-se-vklyuchili-v-parvoto-izdanie-na-plener-komatinitsa-za-nadareni-detsa-po-porechieto-na-reka-struma-v-simitli.html", "text": "Над 30 деца се включиха в първото издание на пленер „Коматиница за надарени деца по поречието на река Струма“ в Симитли, каза за Радио „Фокус“ – Пирин Николай Кашев, художник и член на журито на конкурса. Участници в пленера са били ученици от СУ „Св. св. Кирил и Методий“ в гр. Гоце Делчев, СУ „Св. св. Кирил и Методий“в  село Крупник, ОУ „Св. св. Кирил и Методий“ в село Кавракирово, ОУ „Св. Паисий Хилендарски“ в село Долно Осеново, СУ „Св. Паисий Хилендарски“ в град Кресна и домакините от СУ „Св. св. Кирил и Методий“ в град Симитли. „Всички участници имаха няколко часа на разположение да излеят най- красивите си мисли и чувства върху платното. След времето за рисуване настъпи и моментът за награждаване, като първо място бе присъдено на рисунката на Йоана Канелова от Гоце Делчев, второто място бе отредено на Димитър Дуев от Кавракирово, а третото място е за творбата на Вероника Айкова от Симитли. Две поощрителни награди имаше за Марио Миланов от Кресна и Ваня Синякова от Долно Осеново. С пожелания за много творчески вдъхновения и много повече будни деца зам.-кметът на Симитли Евгения Георгиева подари на всички ръководители на ученици почетен плакет на Община Симитли с най-добри пожелания“, каза още Кашев. След конкурса за всички участници в първия пленер бе организирано посещение в арт-галерията на Николай Кашев в село Черниче. Освен уважавания учител и художник Николай Кашев, жури на пленера е била учителката по изобразително изкуство в училището в Симитли Грозденка Моралиева.\r\nЛивия НИНОВА", "date": "2017.06.10", "title": "Благоевград: Над 30 деца са се включили в първото издание на пленер „Коматиница за надарени деца по поречието на река Струма“ в Симитли"}
{"url": "http://www.focus-news.net/news/2017/06/10/2403693/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-metodi-lalov-sadiya-v-sofiyski-rayonen-sad.html", "text": "Общото събрание на съдиите изслуша кандидата за изборен член на Висшия съдебен съвет Методи Орлинов Лалов – съдия в Софийски районен съд, съобщават от ВСС.\r\nСъдия Методи Лалов има над 15 години юридически стаж. В периода 10.04.2003 г. - 10.04.2005 г. е  младши съдия в Софийски градски съд. От 10.04.2005 г. и към настоящия момент е съдия в Софийски районен съд. В периода октомври 2011 г. – февруари 2017 г. последователно е заемал длъжностите заместник-председател и председател на този съд.\r\nМотивите му да се кандидатира се основават преди всичко на убеждението, че решаването на голяма част от проблемите на съдебната система зависи именно от ВСС. Той се позовава на своя разнообразен опит в съдебната система,  на личните си и професионални качества, както и на своя управленски опит.\r\nВ своята концепция съдия Лалов поставя като приоритет независимостта на съдиите и съдебните органи, като акцентира върху реакция на ВСС при всяко посегателство върху независимостта на съдия или съдебен орган – от политически, икономически или други субекти, както и необходимостта от осигуряването на възможност за изслушване на засегнатите лица и органи и изразяването на мотивирана публична позиция от страна на Съвета.\r\nВъв връзка със спазването на съдийското самоуправление кандидатът изразява мнение, че отхвърлянето на решение на общо събрание следва да се извършва по изключение след излагане на задълбочени мотиви.\r\nКато основни приоритети в своята концепция, той изтъква: подобряване на комуникацията със съдиите, както и разширяване на участието им при формиране на политиките за управление на съдебната система; оценка и въвеждане на ясни, единни и задължителни за всички съдилища правила за разпределение на делата; преодоляване на неравномерното натоварване на отделните съдебни органи и на работещите в тях съдии и съдебни служители; подобряване на административната дейност на Висшия съдебен съвет чрез създаване и спазване на ясни правила и отчетност на документооборота; въвеждане на ясни критерии в дисциплинарната практика на ВСС; подобряване на финансовото управление на съдебната система; регламентиране на управлението на имуществото на съдебните органи; въвеждане на повече информационни технологии в съдилищата; отстраняване на съществуващите недостатъци в приетите от Висшия съдебен съвет подзаконови нормативни актове.\r\nПо отношение необходимостта от подпомагане разпространението на медиацията в съдебната система, Методи Лалов предлага създаване на правила и критерии за препращане към този способ.\r\nКандидатът обръща внимание на нуждите от своевременно организиране и провеждане на конкурсите за съдийските длъжности, осигуряване на прозрачност на процедурите за избор на административни ръководители, създаване на работещ механизъм за отчетност на избрания представител на Съдийската колегия в Управителния съвет на Националния институт на правосъдието, въвеждане на единни правила за изготвяне на годишните доклади за дейността на съдилищата и анализиране на съдържащата  се в тях информация. Според него съществува потребност от създаване на работещ механизъм за изготвяне и публично представяне на тримесечен отчет на дейността на Висшия съдебен съвет, извън представения годишен доклад в Народното събрание.\r\nКъм кандидата са поставени въпроси от Съюза на съдиите в България, Института за пазарна икономика, Център на НПО в Разград, Българския институт за правни инициативи и Съюза на одиторите от Сметната палата.\r\nУчастници в Общото събрание на съдиите поставиха към Методи Лалов въпроси защо е напуснал Съюза на съдиите в България и как ще взаимодейства с него, както и за оценката на натовареността, ролята на съдебните помощници, транспортните разходи на магистрати, които работещи отдалечено от местоживеенето си.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Методи Лалов – съдия в Софийски районен съд"}
{"url": "http://www.focus-news.net/news/2017/06/10/2403697/deutsche-welle-predizbornata-kampaniya-v-germaniya-levitsa-prizova-za-sazdavaneto-na-kolektivna-sistema-za-sigurnost-s-uchastieto-na-rusiya.html", "text": "В събота, 10 юни, партията „Левица“ проведе конгрес в германския град Хановер, в рамките на който делегатите отказаха да включат в предизборната си кампания осъждане на „противоречащата на международното право анексия на Крим“ и темата за нарушаването на човешките права в Руската федерация и Китай, предава Deutsche Welle.\r\nВ предизборната програма обаче германските леви настояха за разпускането на НАТО и създаването на „колективна система за гарантиране на сигурността с участието на Русия в нея“. \r\n„Левица“ отправя критика към засилването на военния потенциал на Алианса по Източния фланг. „Придвижването на войски на ЕС и НАТО към границите с Русия излага света на опасност“, се казва в програмата, с която партията влиза в предизборната борба за местата в Бундестага.  Тереза Герова", "date": "2017.06.10", "title": "Deutsche Welle: Предизборната кампания в Германия: „Левица“ призова за създаването на колективна система за сигурност с участието на Русия"}
{"url": "http://www.focus-news.net/news/2017/06/10/2403688/a1-on-makedoniya-tsik-na-kosovo-obyavi-izborite-shte-sledyat-29-264-nablyudateli.html", "text": "След проведено заседание на Централна избирателна комисия (ЦИК) на Косово бе обявено, че общият брой на наблюдателите за насрочените за неделя, 11 юни, предсрочни парламентарни избори, е 29 264 души, предава скопският телевизионен канал  A1 On .\r\nДанните включват както местни, така и чуждестранните наблюдатели, изпратени, за да съблюдават спазването на демократичния ред при провеждането на вота в най-младата държава на Балканите.  Тереза Герова", "date": "2017.06.10", "title": "A1 On (Македония): ЦИК на Косово обяви – изборите ще следят 29 264 наблюдатели"}
{"url": "http://www.focus-news.net/news/2017/06/10/2403700/pazardzhik-krastavitsi-domati-i-marulya-sa-nay-tarsenite-zelenchutsi-na-pazara-v-grada.html", "text": "Богато разнообразие от сезонни зеленчуци предлагат търговците на кооперативния пазар в Пазарджик, показа репортерска проверка на Радио „Фокус” – Пазарджик. Цената на пресните картофи е около 1.00 лв./кг. Най-търсена е марулята, която е на цена от 0.35 до 0.50 лв./кг. Търсене се наблюдава и при пресния чесън, чиято цена е 0.30 до 0.40 лв. за бройка. Краставиците са на цена между 1.30 – 2.00 лв./кг, морковите – около 0.80 – 1.00 лв./кг, доматите от 1.50 до 2.30 лв./кг. Спанакът се търгува на цена от 1.00 до 1.50 лв./кг, а репичките са от 0.40 до 0.70 лв. за връзка. Продават се и различни зарзавати, като тяхната цена е около 0.30 – 0.35 лв. за връзка.\r\nАлбена ЖИЛЕКОВА", "date": "2017.06.10", "title": "Пазарджик: Краставици, домати и маруля са най-търсените зеленчуци на пазара в града"}
{"url": "http://www.focus-news.net/news/2017/06/10/2403676/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-krasimira-neofitova-milachkova-sadiya-v-administrativen-sad-sofiya-grad.html", "text": "Общото събрание на съдиите изслуша кандидата за изборен член на Висшия съдебен съвет Красимира Неофитова Милачкова – съдия в Административен съд – София-град, съобщиха от пресцентъра на ВСС.\r\nСъдия Красимира Милачкова има общо над 18 години юридически стаж, от които над 11 години в органите на съдебната власт. В периода 26.01.1998 г . – 26.01.1999 г. е била съдебен кандидат в Софийски градски съд. От 15.02.2007 г. и към настоящия момент е съдия в Административен съд – София-град.\r\nВ мотивите за участие в изборната процедура съдия Красимира Милачкова изтъква своя професионален опит.\r\nАкцентите в Концепцията ѝ са независимост, промяна на медийната политика, оценка на натовореността, електронно правосъдие, съдебна карта, активна роля в законодателния процес, взаимодействие с Националния институт на правосъдието и Инспектората към ВСС, сътрудничество с университети и образователни институции, имущество и финанси на съдебната власт. Във връзка със съдийската независимост Красимира Милачкова отбелязва необходимостта от въвеждане и прилагане на ясни, конкретни и прозрачни правила за оценка на работата на съдиите за предвидимо кариерно израстване, основано на качеството на работа, опита и други обективно измерими показатели. Като важна задача на ВСС тя посочва насърчаването на автономията на съда при осъществяване на функциите, които законът възлага на общото събрание с цел укрепване на общността и гарантиране на всеки съдия при изпълнение на задълженията му. Съдия Милачкова предлага всяка публикация за възникнал проблем в съдебната система да намира реакция, включително като ВСС предприеме незабавно проверка на обстоятелствата и огласи резултатите. В случай на невярна информация, Съветът да изразява подкрепа към магистрата, срещу когото е насочена атаката. Тя предлага създаване на обща за съдилищата интранет система за общуване в реално време. Кандидатът посочва необходимост от усъвършенстване на въведената Система за изчисляване натовареността на съдиите (СИНС), за да отразява тя достоверни количествени и качествени данни. По отношение на електронното правосъдие, наред с неговото въвеждане, е необходимо своевременно обучение за работа с електронни дела и възникващи проблеми. Тя акцентира върху значението на завършване на започнатия проект за Единна деловодна информационна система за надеждното администриране на делата при намаляване на броя на съдилищата и предприемане на мерки за улесняване на достъпа до правосъдие. Кандидатът посочва, че при прекрояване на съдебната карта, закриването на съд следва да се допусне при изключителни обстоятелства; акцентира на възможността чрез взаимодействие с местните власти да се направи разпределение, при което съдилищата да придобият териториална компетентност, която да изравни натовареността им без промени в самите тях. Според Красимира Милачкова ВСС трябва да има активната роля в законодателния процес и  да изразява становища по обявените за обсъждане законопроекти, като се предостави възможност за активно участие на магистратите. Съветът следва да инициира според своята компетентност изменение на нормативната уредба за преодоляване на установените в практиката проблеми. Тя предлага усъвършенстване на правилата за избор на преподаватели в Националния институт на правосъдието и ориентация към практическите аспекти на работата. Съдия Милачкова акцентира на необходимостта да се развие системата за уреждане на спорове чрез медиация. Взаимодействието с Инспектората към ВСС е посочено като значим фактор за преодоляване на проблемите в съдебната власт, включително чрез уеднаквяване на дисциплинарната практика на ВСС и прилагане на еднакви критерии.\r\nПредлага се да бъде направен анализ на причините за ниските резултати от принудително събиране на вземанията на органите на съдебната власт.\r\nЗа Красимира Милачкова основно значение за решаване на проблемите в съдебната система имат мнението и приносът на магистратите, затова трябва да се изградят средства и установят практики за лесен достъп до ВСС, за незабавна обратна връзка по направените предложения, както и за институционална подкрепа.\r\nКъм кандидата за изборен член на ВСС са отправени въпроси от Съюза на съдиите в България, Института за пазарна икономика, Център на НПО в Разград, Български институт за правни инициативи и Съюза на одиторите от Сметната палата.\r\nУчастници в Общото събрание поставиха на Красимира Милачкова въпроси, дали е необходима проверка във връзка с казуса „ЦУМ-гейт“, какво би направила за подобряване на комуникацията между съдиите в общите и административните съдилища, относно ролята на съдебните на съдебните помощници.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Красимира Неофитова Милачкова – съдия в Административен съд – София-град"}
{"url": "http://www.focus-news.net/news/2017/06/10/2403701/ursula-fon-der-layen-bundesverat-shte-ostane-v-afganistan-nay-malko-oshte-pet-godini.html", "text": "Министърът на отбраната на ФРГ Урсула фон дер Лайен сподели очакванията си, че Бундесверът ще остане ангажиран в Афганистан най-малко още пет години, а може би и повече, съобщава изданието Bild. \r\n„Дори в Косово Бундесверът е стациониран вече 20 г. За Афганистан вероятно трябва да мислим за по-дълъг период от време“, подчерта пред медиите военният министър на Берлин, припомняйки, че германски войници са дислоцирани за мисии в Хиндукуш от януари 2002 г.  Тереза Герова", "date": "2017.06.10", "title": "Урсула фон дер Лайен: Бундесверът ще остане в Афганистан най-малко още пет години"}
{"url": "http://www.focus-news.net/news/2017/06/10/2403704/blagoevgrad-katedra-istoriya-pri-pravno-istoricheskiya-fakultet-na-yuzu-neofit-rilski-be-otlichena-s-gramota-priyatel-na-arhiva.html", "text": "По повод Международния ден на архивите Държавен архив – Благоевград извърши своите номинации и връчи грамоти на жители и представители на институции в областния център, които имат принос за развитието на архивното дело. Това съобщиха за Радио „Фокус“ – Пирин от Държавен архив – Благоевград. Номинациите са били в три категории:  „Читател на годината“; „Дарител на годината“ и „Приятел на архива“. Удостоени с грамоти в посочените категории са Костадин Говедаров, който е направил 45 посещения и е ползвал 64 архивни единици за историята на село Долно Драглище; Борис Тюлеков, краевед и автор на четири книги, предоставил личния си фонд на архива и Катедра „История” при Правно-историческия факултет на ЮЗУ „Неофит Рилски” – Благоевград. Наградата, с която е била удостоена катедрата по „История“ към Висшето учебно заведение е била приета от нейния ръководител и изявен историк – доц. д-р Валентин Китанов.\r\nЛивия НИНОВА", "date": "2017.06.10", "title": "Благоевград: Катедра „История” при Правно-историческия факултет на ЮЗУ „Неофит Рилски” бе отличена с грамота „Приятел на архива“"}
{"url": "http://www.focus-news.net/news/2017/06/10/2403699/sofiya-zatrudneno-e-dvizhenieto-po-bul-vasil-levski-i-ul-gen-gurko-zaradi-shestvieto-sofiya-prayd.html", "text": "Затруднено е движението по бул. „Васил Левски“ и ул. „Ген. Гурко“ заради шествието София Прайд. Това съобщиха от пресцентъра на Столична община.", "date": "2017.06.10", "title": "София: Затруднено е движението по бул. „Васил Левски“ и ул. „Ген. Гурко“ заради шествието София Прайд"}
{"url": "http://www.focus-news.net/news/2017/06/10/2403703/sport-yelena-ostapenko-specheli-rolan-garos-2017.html", "text": "Йелена Остапенко е новата шампионка на \"Ролан Гарос\". Латвийката е първата непоставена победителка в турнира от Големия шлем в Париж през Откритата ера. А последната, която е правила това е британката Маргарет Скривън през 1933 година.\r\nДва дни след като навърши 20 години Остапенко надигра третата поставена Симона Халеп от Румъния с 4:6, 6:4, 6:3 в двучасов мач на корт \"Филип Шатрие\". Това е първи трофей от Големия шлем и първи изобщо в сингъл кариерата на латвийката.\r\nВенцислав ДРАГОМАНОВ", "date": "2017.06.10", "title": "Спорт: Йелена Остапенко спечели \"Ролан Гарос\" 2017"}
{"url": "http://www.focus-news.net/news/2017/06/10/2403705/veliko-tarnovo-s-16-sa-se-uvelichili-mestata-v-detskite-yasleni-grupi-na-teritoriyata-na-oblastta-prez-2016-godina.html", "text": "С 16 са се увеличили местата в детските яслени групи на територията на Великотърновска област през 2016 година. В края на декември общият брой на самостоятелните ясли е бил 21. Това съобщиха за Радио „Фокус“ – Велико Търново Териториално статистическо бюро – Север, Отдел „Статистически изследвания” – Велико Търново. Местата в тях, както и в самостоятелните групи към детските градини,  са били 1 004 места. Всички те се намират в градовете на областта.\r\nПрез 2016 година в самостоятелни детски ясли и яслени групи в състава на градините в областта са постъпили 967 деца, или с 9 деца повече в сравнение с 2015 година. В края на годината за отглеждане и възпитаване в детски ясли остават 888 деца. От тях момчета са 500, а момичета – 388. В сравнение с предходната година броят на децата в детските ясли към 31 декември 2016  нараства с 23.\r\nПрез 2016 г. в разпределението на децата, отглеждани в детските ясли, най-голям е относителният дял на децата на 2-годишна възраст – 84%, следван от дела на децата на 1 година – 13%. Делът на децата на възраст над 3 години е 3 % .\r\nЗа да осигурят условия за нормално физическо и психично развитие и възпитание на децата, към края на 2016 г. в детските ясли в областта работят 272 души персонал по основно трудово правоотношение. Медицинските специалисти по здравни грижи са 137, като 134 от тях са медицински сестри. Немедицинският персонал, който се грижи за обслужването на децата в детските ясли, е 135 души.\r\nНадежда КРЪСТЕВА", "date": "2017.06.10", "title": "Велико Търново: С 16 са се увеличили местата в детските яслени групи на територията на областта през 2016 година"}
{"url": "http://www.focus-news.net/news/2017/06/10/2403689/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-miroslav-arhangelov-yordanov-sadiya-v-rayonen-sad-ruse.html", "text": "Общото събрание на съдиите изслуша кандидата за изборен член на Висшия съдебен съвет Мирослав Архангелов Йорданов – съдия в Районен съд - Русе, съобщиха от пресцентъра на ВСС.\r\nТой има над 18-годишен юридически стаж, изцяло в органите на съдебната власт. От 07.04.1999 г. до 02.05.2006 г. е следовател в Окръжна следствена служба – Русе, от 02.05.2006 г. до момента е съдия в Районен съд- Русе.\r\nТой мотивира участието си в изборната процедура като кауза за съдебната власт и за отстояване на нейната независимост. С участието си се надява да повдигне дебата в обществото и в съдийското съсловие, който да доведе до действителни положителни промени.\r\nКато акцент в концепцията си извежда: „ВСС близо до магистратите“, отстояващ независимостта на съдебната власт и повишаващ общественото ѝ доверие. Той очертава следните приоритети: участие на съдебната власт в съдебната реформа, пряк контакт със съдиите, отчетност на ВСС пред магистратите, увеличаване на самоуправлението на съдебната власт, премахване на неравнопоставеността при възнаграждението на магистратите, защита на техните интереси и права, социални условия, бюджет на съдебната власт, кариерно развитие, повишаване на авторитета на съда и общественото доверие, уеднаквяване на практиката и намаляване на отменените съдебни актове, атестиране, съдебна карта, механизъм за сътрудничество и проверка, дисциплинарна отговорност, подпомагане на съдилищата с натрупани висящи производства, подобряване на условията на труд в администрацията на съдилищата.\r\nСпоред него главната роля в съдебната реформа трябва да бъде на съдебната власт, сведена до експертно ниво. За целта към ВСС трябва да се създаде Комисия за съдебна реформа, която да предлага мерки за повишаване ефективността на съдебната система.\r\nКато следващ етап кандидатът очертава създаването на пет работни групи за всеки апелативен район, които да изготвят доклад за констатираните проблеми и да направят предложения за промени. Да се командироват магистрати в държави-членки на ЕС с цел обмяна на опит и прилагането на установените добри практики, както и извършване на външен и независим одит на съдилищата, резултатите от който да се вземат предвид при оформяне на предложенията за продължаване на съдебната реформа.\r\nПредлага се всеки член на ВСС да осъществява непосредствен контакт с магистратите по предварително изготвен график за посещения в съдилищата, както и присъствие на годишните отчетни събрания. Предлага се на всеки шест месеца членовете на Съвета да отчитат изпълнението на концепциите си  в специален раздел на сайта на институцията.\r\nАкцентира се на възможността съдийската общност да участва пряко във вземане на решения от ВСС и Съдийската колегия чрез провеждане на електронно гласуване от съдиите по важни за системата въпроси. \r\nКандидатът се ангажира, ако не бъде въведен такъв механизъм, да използва като алтернатива социална платформа за достъп единствено от магистрати, където ще предоставя информация и след провеждане на гласуване ще представя на ВСС резултата и ще настоява крайното решение да бъде съобразено с него.\r\nМирослав  Йорданов предлага създаване на комисия за защита интересите и правата на магистратите, в която всеки магистрат да сигнализира за оказан натиск или опит за въздействие.\r\nСпоред кандидата налице е възможност за прилагане на ефективни механизми за оптимизиране на разходите и повишаване на събираемостта на вземанията на съдебната система; облекчаване на процедурите за заплащане на съдебни такси чрез SMS, електронно банкиране, пос-терминали и други. Той предлага въвеждането на единен счетоводен софтуер в съдилищата за изчисляване на работни заплати, което значително ще облекчи работата (в това число на ВСС), свързана с отчета на бюджета и финансите на съдебната власт. Чрез иницииране на промени в ЗСВ трябва да се гарантира обективна и прозрачна процедура при кариерното развитие на магистратите.\r\nСъдия Йорданов предлага ВСС да инициира създаване на предаване по БНТ или интернет, чрез което да се информира обществеността по въпросите, свързани с работата на съдебната власт и определени юридически процедури. Друг метод за повишаване на авторитета е да се създаде комисия във ВСС, която да анализира конюнктурата, имаща отношение към авторитета на съда; да се приемат правила за online излъчване на значими за обществото съдебни процеси; към всеки съд да има съдии, отговарящи за връзките с обществеността. Комисията по предотвратяване и установяване на конфликт на интереси и взаимодействие с ИВСС да анализира предпоставките за корупционни практики, въз основа на които да се набележат мерки за превенция и противодействие на факторите, благоприятстващи тези практики.\r\nПредвижда се създаване на комисия за анализ на отменените съдебни актове и върнати на прокуратурата, или за разглеждане от друг съдебен състав производства с цел анализ на причините и прилагане на мерки за отстраняването им.\r\nСъдия Йорданов предлага Наредба № 2 да се допълни с разпоредба преди изготвянето на комплексната оценка на атестирания, Комисията по атестирането и конкурсите да предявява обобщения доклад на атестирания с цел осигуряване на възможност за предварителни възражения по него Кандидатът счита, че ВСС може да инициира законодателна промяна в ЗСВ, с която да се предостави възможност съсловните организации да защитават магистрите, срещу които се води дисциплинарно производство; да се предвиди задължително участие в дисциплинарните производства на друга комисия от ВСС в качеството на защитник.\r\nКъм съдия Мирослав Йорданов са зададени въпроси от Съюза на съдиите в България, Института за пазарна икономика, Център на НПО в Разград, Български институт за правни инициативи и Съюза на одиторите от Сметната палата.\r\nУчастници в Общото събрание поставиха на кандидата въпроси как на практика ще се реализира идеята му да се командироват съдии за преодоляване на проблеми със забавени дела в по-високо натоварените съдилища, оценката на натовареността, ролята на съдебните помощници, транспортните разходи на магистрати, които работят отдалечено от местоживеенето си.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Мирослав Архангелов Йорданов - съдия в Районен съд - Русе"}
{"url": "http://www.focus-news.net/news/2017/06/10/2403726/plovdiv-nay-tarsenite-rabotnitsi-v-asenovgrad-sa-mashinni-operatori-za-proizvodstvo-na-plastmasovi-i-kauchukovi-izdeliya.html", "text": "Най-търсените работници в Асеновград от началото на месец юни са машинни оператори за производство на пластмасови и каучукови изделия. Това съобщиха за Радио „Фокус“ – Пловдив от ръководството на Дирекция „Бюро по труда“ – Асеновград. За посочените длъжности са обявени общо 35 свободни работни места. Сред търсените работници в Асеновград са също монтажници на електронни елементи и дограма. Свободни работни места са обявени също за работници за сглобяване на детайли и за правене на колбаси. От Дирекция „Бюро по труда“ в Асеновград информираха, че на пазара на труда се търсят още шивачи, касиери и опаковачи.\r\nСвободните позиции за лица с висше образование са 5 – по една за лекар, логопед, психолог, счетоводител и техник за качествени измервания.\r\nТони МИХАЙЛОВ", "date": "2017.06.10", "title": "Пловдив: Най-търсените работници в Асеновград са машинни оператори за производство на пластмасови и каучукови изделия"}
{"url": "http://www.focus-news.net/news/2017/06/10/2403708/stroezhat-na-tretiya-lach-na-stolichnoto-metro-varvi-po-grafik-obzor.html", "text": "Строежът на третия лъч на столичното метро върви по график, а само преди няколко дни ЕК е отпуснала нови 200 млн. лв. за столичното метро. Това стана ясно от думите на премиера Бойко Борисов, който провери заедно с кмета на София Йорданка Фандъкова изграждането на третия лъч от метрото при метростанцията на бул. „Патрирарх Евтимий“. На събитието присъстваха и транспортният министър Ивайло Московски, евродепутатът Андрей Ковачев, зам.-кметът по транспорт Евгени Крусев, инж. Стоян Братоев и др. \r\nПред журналисти Борисов заяви, че с тази метростанция се връзва и пернишката железница. По думите му около 20 000-30 000 коли на ден влизат от Перник в София и излизат вечер. „С буферния паркинг и директната връзка с железницата всеки, който иска да слезе от автомобила, да не задръства София, да щадим околната среда и въздуха, който искаме да е чист, може да ползва метрото“, заяви Борисов. Той благодари на ЕК, която, като е установила колко добре работи екипът, Столична община и държавата и е видяла икономиите, е отпуснала нови над 200 млн. преди няколко дни. По думите му, така над 800 млн. отиват за третия метродиаметър. Той не пропусна да отбележи, че булевард „Патриарх Евтимий“ е асфалтиран и до седмица ще е готов. „Исках да покажем какъв подземен град се прави под близо 2-милионнен дишащ, работещ на пълни обороти град, без хората много да го усетят. Огромен строеж за близо милиард, насочен към работещите, учещите, движещите се гости и столичани“, допълни Борисов.\r\nТой подчерта, че 50 000 души е капацитетът на този метродиаметър и проектът се движи в срок. „Най-съвременните влакове и електронна система за управление на влаковете. Това нещо, ако е било лесно, отдавна да е направено, а не ние да го правим сега. Ние заварихме 4 км тунели. Скоро ще видим къртицата на Александровска болница - октомври там, напролет - на Попа и другия октомври на театър „София“. Това ще бъде огромно предимство на столицата пред всички останали, защото ще даде най-бързия, най-чистия транспорт“, каза още премиерът. \r\nПопитан дали ще бъдат взети допълнителни мерки за метрото, във връзка с европейското председателство, министър-председателят коментира, че колкото по-малко се шуми на тази тема и колкото по-малко се насочва вниманието към съоръжението, толкова по-добре. „Нека да се ограничим в това каква огромна придобивка ще бъде за всички квартали - от „Овча Купел“ до „Подуяне“. Ще можеш да си разчиташ предвиждането в София в рамките на минути. Това не го обещаваме, че ще го направим в някакво далечно комунистическо бъдеще. Това ще стане в рамките на още година“, категоричен бе Бойко Борисов.\r\nОт своя страна кметът на София Йорданка Фандъкова обясни, че близо половин млрд. евро е стойността на третата линия на метрото заедно с депото и заедно с 20 метровлакове, които вече се произвеждат по тяхна поръчка. Тя поясни, че стойността на третата линия на метрото е около 380 млн. евро безвъзмездни европейски средства и около 112 млн. евро местно съфинансиране.\r\nПо думите ѝ всички станции от третия лъч на метрото се изграждат абсолютно по график, като следващата седмица очаква да започнат и същинските дейности и по новите 4 станции, за които е била одобрена апликационната форма от ЕК. „Благодаря ѝ за доверието, защото това финансиране, което се отпуска допълнително за софийското метро, означава доверие в изпълнението на този проект, който беше наречен от Комисията проект за пример. Благодаря лично на премиера Борисов, на министър Московски, финансовия министър Горанов за това, че винаги подкрепят изпълнението на проекта и с националното съфинансиране, както и на моите колеги, на г-н Стоян Братоев“, допълни Фандъкова. Тя уточни, че метрото трябва да продължава да се развива и затова необходимите собствени средства ги отделя, за да може да продължи с по-големи темпове строителството до Горна Баня. Кметът на София добави, че през 2019 г. през втората половина на годината ще има 12 км метро с 12 метростанции. Според нея софийското метро ще обслужва почти половин милион души дневно. Тя напомни, че всеки, който говори за по-малко автомобили и чистота на въздуха, не трябва да забравя, че с този проект се спестяват огромни количества вредни емисии във въздуха. Фандъкова се обоснова с цифри, като уточни, че до момента спестяваме около 70 000 тона годишно. По думите й с изграждането на новите линии ще се спестяват още 11 000 тона годишно по предварителни разчети. „Специално поисках и етажен буферен паркинг да се направи при Горна Баня, за да може повече хора да оставят автомобилите си и да използват най-екологичния транспорт“, каза още кметът на София.\r\nЛюба АЛЕКСИЕВА", "date": "2017.06.10", "title": "Строежът на третия лъч на столичното метро върви по график (ОБЗОР)"}
{"url": "http://www.focus-news.net/news/2017/06/10/2403698/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-miroslav-milchev-nachev-administrativen-rakovoditel-predsedatel-na-okrazhen-sad-kyustendil.html", "text": "Общото събрание на съдиите изслуша кандидата за изборен член на Висшия съдебен съвет Мирослав Милчев Начев – административен ръководител-председател на Окръжен съд – Кюстендил, съобщиха от пресцентъра на ВСС.\r\nСъдия Мирослав Начев има над 22 години юридически стаж, от които повече от 21 като съдия. От 15.01.1996 г. той е съдия в Районен съд - Кюстендил, а от 14.07.2000 г. е съдия в Окръжен съд - Кюстендил. От 24.06.2009 г. до настоящия момент е административен ръководител-председател на Окръжен съд – Кюстендил.\r\nВ мотивите си за участие в изборната процедура съдия Начев се позовава на своя професионален и управленски опит за успешно справяне с отговорностите и задачите пред членовете на ВСС. Той заявява, че има вътрешно убеждение и лична позиция относно наболелите проблеми в съдебната система, както и подкрепата и доверието на колегите си.\r\nВ концепцията си Мирослав Начев акцентира върху бюджета и управление на собствеността на съдебната власт, атестиране и конкурси, съдебна карта и натовареност, информационни технологии, електронно правосъдие, дисциплинарни производства, медийна политика, механизъм за сътрудничество и проверка.\r\nСпоред кандидата е необходима по-добра координация с изпълнителната и законодателната власт с оглед запазване на параметрите на бюджета на съдебната власт в посока на подобряване на събираемостта на вземанията на съдебната власт, своевременно актуализиране на трудовите възнаграждения и ефективното управление на собствеността чрез изготвяне на регистри на съдебните сгради и установяване на тяхното действително конструктивно състояние.\r\nРеорганизацията и оптимизацията на съдебната карта трябва да бъдат предхождани от постепенното въвеждане на информационни технологии, които да обезпечат правораздаване без реално присъствие на страните в съдебната зала, електронен достъп до делата и представяне на електронни услуги. Предлага се в централизирания модул за разпределение на делата (системата за случайно разпределение на делата) да се предприемат промени, като на принципа на равномерно разпределение на делата между съдиите се даде приоритет, за сметка на този на случайно разпределение. \r\nЗа разрешаване на проблема с неравномерното натоварване в съдилищата като наложителни се посочват промени в процесуалните закони относно подсъдността на делата.\r\nВъвеждането на информационни технологии и осигуряването на необходимите за това финансови средства следва да бъде една от приоритетните задачи на ВСС.\r\nВъв връзка с осъществяването на дисциплинарната дейност, той счита от особена важност е да има предвидимост на наказанията, като за сходни нарушения се налагат еднакви наказания, като следва да се вземат предвид конкретната натовареност в органите на съдебната власт и битовите условия, при които правораздава магистратът.\r\nКъм съдия Мирослав Начев са зададени въпроси от Съюза на съдиите в България, Института за пазарна икономика, Център на НПО в Разград, Български институт за правни инициативи и Съюза на одиторите от Сметната палата.\r\nУчастници в Общото събрание поставиха на кандидата въпроси за оценката на натовареността, ролята на съдебните помощници, транспортните разходи на магистрати, които работят отдалечено от местоживеенето си.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Мирослав Милчев Начев – административен ръководител-председател на Окръжен съд - Кюстендил"}
{"url": "http://www.focus-news.net/news/2017/06/10/2403702/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-nikolay-gunchev-gunchev-sadiya-vav-varhovniya-administrativen-sad.html", "text": "Общото събрание на съдиите изслуша кандидата за изборен член на Висшия съдебен съвет Николай Гунчев Гунчев – съдия във Върховния административен съд, съобщиха от пресцентъра на ВСС.\r\nСъдия Николай Гунчев има над 20 години юридически стаж, от които над 19 години като съдия.  От 1998 г. до 2007 г. е съдия и заместник-председател в Районен съд – Дулово. От 15.02.2007 г. до 01.02.2012 г. е съдия в Административен съд – София-град. От 01.02.2012 г. и към момента е съдия във Върховния административен съд.\r\nУчаствал е в работните групи за измененията на Конституцията и на Закона за съдебната власт, а работата му във ВАС е свързана с разглеждане на дела по Закона за съдебната власт.\r\nПо повод преюдициалното запитване до Съда на Европейския съюз в Люксембург, по което СЕС и възприел предложените мотиви от съдия Гунчев, Европейската комисия и Европейският парламент са приели директива относно правата на здравноосигурените граждани на ЕС да се лекуват в дружи държави членки на Съюза и заплащането на това лечение от съответните здравноосигурителни каси. В тази връзка Николай Гунчев е избран за „Юрист на годината – 2010“.\r\nВ мотивите си за участие в изборната процедура кандидатът посочва своя професионален опит като съдия и член на професионални организации, подкрепата на колегите му, възможността да застане с името си, да заяви идеите си и качествата да ги реализира, ако бъде избран.\r\nВ Концепцията си като мисия на ВСС той определя гарантиране на законност, справедливост, сигурност и стабилност на всички граждани, като осигури качествено и предсказуемо правораздаване в прозрачна и ефективна съдебна система. Според него основна цел на ВСС трябва да бъде регламентирано ясно правораздаване, добре организирано досъдебно и съдебно производство, в отговор на обществените потребности за утвърждаване на правовата държава.\r\nОсновните насоки в дейността на съдия Гунчев ще бъдат: защита на независимостта на съдебната власт и на нейния авторитет чрез постигане на институционално равновесие. Според него осигуряването на прозрачно и предвидимо кадрово развитие е възможно чрез обективно атестиране на магистратите, усъвършенстване на процедурите за заемане на длъжност, преместване или повишаване в длъжност в органите на съдебната власт, засилване на самоуправлението в съдилищата, ясни и предвидими правила за командироване на магистрати.\r\nВ областта на дисциплинарната отговорност са посочени следните теми, по които трябва да работи ВСС: осигуряване на процесуалните права на страните и прилагане на единни критерии при определяне на дисциплинарно наказание в сходни случаи, ясно очертаване на деянието, за което се ангажира дисциплинарна отговорност, стриктно прилагане на хипотезите на нарушения на служебните задължения, само по отношение на процесуалната дейност на магистратите.\r\nПревенцията на корупцията трябва да бъде насочена към следване на законово установените норми, въвеждане на положителни стимули, наблюдение за ефективност и ефикасност в работата. Целесъобразно е създаване на механизъм за адекватна обратна връзка с магистратите.\r\nПо отношение на реформите на съдебната карта кандидатът посочва необходимостта да се намери баланс между законовите задължения за постановяване на законовите актове в срок като се отчита натовареността на отделните органи и на базата на сравнителен анализ, въз основа на обективни критерии, да се извърши преброяване на съдебната карта според реалната натовареност на съдебните органи.\r\nКъм съдия Николай Гунчев са отправени въпроси от Съюза на съдиите в България, Института за пазарна икономика, Център на НПО в Разград, Български институт за правни инициативи и Съюза на одиторите от Сметната палата.\r\nУчастници в Общото събрание поставиха на кандидата въпроси за оценката на натовареността, ролята на съдебните помощници, транспортните разходи на магистрати, които работят отдалечено от местоживеенето си.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Николай Гунчев Гунчев – съдия във Върховния административен съд"}
{"url": "http://www.focus-news.net/news/2017/06/10/2403709/the-local-partiyata-na-emanyuel-makron-se-gotvi-za-parlamentarna-ataka.html", "text": "Центристка партия на френския президент Емануел Макрон – „Република, напред!“, създадена преди по-малко от година, се подготви в събота за първия кръг от парламентарни избори в страната, пише изданието The Local.\r\nМакрон постигна убедителна победа над опонента си Марин Льо Пен в президентската надпревара, но това бе само първа крачка към властта. Сега „Република, напред!“, се нуждае от стабилно мнозинство в парламента, за да изпълни реформите, които Макрон обеща в рамките на кандидат-президентската кампания. \r\nПоследните социологически проучвания вещаят категорична победа за „Република, напред!“. Гласуването в първия кръг на парламентарните избори вече е в ход в отвъдморските територии, а в самата Франция ще се проведе в неделя, 11 юни. Вторият кръг е седмица по-късно, на 18 юни.  Тереза Герова", "date": "2017.06.10", "title": "The Local: Партията на Еманюел Макрон се готви за парламентарна „атака“"}
{"url": "http://www.focus-news.net/news/2017/06/10/2403729/pazardzhik-shest-dvoyki-ot-obshtina-panagyurishte-shte-poluchat-finansova-pomosht-v-razmer-na-3333-lv-za-in-vitro-protseduri.html", "text": "Шест двойки с репродуктивни проблеми от община Панагюрище ще получат финансова помощ в размер на 3333лв за ин витро процедури, съобщи за Радио „Фокус“ – Пазарджик Радка Костуркова, експерт в общинската администрация в средногорския град. Решението за финансовото подпомагане на младите двойки бе взето на заседание на специална комисия към Община Панагюрище. „Според изискванията на чл. 12, ал. 2 от Правилника за подпомагане финансирането на процедури „Ин витро“ на лица с репродуктивни проблеми на територията на община Панагюрище, комисията заседава в закрито заседание. От проведеното заседание е съставен протокол с взетите решения. В тридневен срок ще бъдат изпратени уведомителни писма до кандидатите“, уточни Костуркова.\r\nАлбена ЖИЛЕКОВА", "date": "2017.06.10", "title": "Пазарджик: Шест двойки от община Панагюрище ще получат финансова помощ в размер на 3333 лв. за ин витро процедури"}
{"url": "http://www.focus-news.net/news/2017/06/10/2403730/gabrovo-po-niski-sa-tsenite-na-gorivata-v-oblastta-v-sravnenie-s-tezi-v-nachaloto-na-godinata.html", "text": "По-ниски са цените на горивата в област Габрово в сравнение с тези в началото на годината, сочи репортерска проверка на Радио „Фокус“-Велико Търново.  През януари цената на дизела е била  2,01 лв./л, а в момента е 1,99 лв./л. Големите вериги бензиностанции в областта държат средна цена на бензин А95 от 2,00 лв./л, като в началото на годината е била 2,01 лв./л. Средната цена на бензин А95 за страната е 2,06 лв./л. Цената на бензин А98 в Габрово е 2,27 лв./л, като в началото на годината е била 2,29 лв./л, а средната цена за страната в момента е 2,32 лв./л. Средната цена на газта в бензиностанциите в Габрово е 0,95 лв./л., а на метана е 1,31 лв./л.\r\nЦените на бензина в областта са с до 0,05 лв. по-ниски от средните за съседната област - Велико Търново, като единствено дизелът е по-скъп с 0,01 лв. Справка със статистика за страната на сайт за горива сочи, че за днешния ден област Габрово е на седмо  място в класация за най-евтини горива в България, като в началото на годината беше на шесто.\r\nНадежда КРЪСТЕВА", "date": "2017.06.10", "title": "Габрово: По-ниски са цените на горивата в областта в сравнение с тези в началото на годината"}
{"url": "http://www.focus-news.net/news/2017/06/10/2403733/reuterskoalitsiyata-koyato-upravlyava-finlandiya-e-zaplashena-sled-kato-partiyata-na-finlandtsite-si-izbra-kraen-natsionalist-za-lider.html", "text": "Eвроскептичната „Партия на финландците“ си избра нов лидер с твърди анти-имиграционни възгледи, което според премиера на страната, може да доведе до разпадане на управляващата коалиция, съобщава Reuters.\r\nНа последния си конгрес „Партията на финландците“ избра евродепутата Юси Хала-ахо, който иска Финландия да напусне Европейския съюз.\r\nЮси Хала-ахо, който бе глобен от Върховния съд на Финландия през 2012 г. за коментари свързващи исляма с педофилията, заяви, че ще иска тройната коалиция, която управлява страната да затегне имиграционната си политика. Освен това, той каза, че няма да участва в правителството на всяка цена.\r\nМинистър-председателят Юха Сипила заяви, че има опасност дясно-центристкото правителство да се разпадне, заради избирането на националиста Юси Хала-ахо.\r\nТретият коалиционен партньор, Националната коалиционна партия, която е твърд поддръжник на членството на Финландия в ЕС също потвърди, че може и да не иска да участва в правителството, след избора на крайно десния Юси Хала-ахо. Симеон Миланов", "date": "2017.06.10", "title": "Reuters:Коалицията, която управлява Финландия е заплашена, след като „Партията на финландците“ си избра краен националист за лидер"}
{"url": "http://www.focus-news.net/news/2017/06/10/2403710/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-plamen-hristov-datsov-sadiya-v-sofiyski-apelativen-sad.html", "text": "Общото събрание на съдиите изслуша кандидата за изборен член на Висшия съдебен съвет Пламен Христов Дацов – съдия в Софийски апелативен съд, съобщиха от пресцентъра на ВСС.\r\nПламен Дацов има 20 години юридически стаж, изцяло като съдия. В периода 1997-1998  г. е съдия и председател на Районен съд – Ихтиман, след което е съдия в Софийски районен съд до 2003 г. От 2003 до 2009 г. е съдия в Софийски градски съд, като от 23.09.2009 г. до настоящия момент е съдия в Апелативен съд - София. През годините е преподавател по интелектуална собственост в НБУ, асистент по наказателно право в СУ „Св.Климент Охридски“, лектор в НИП и САК.\r\nВ мотивите си за участие в изборната процедура кандидатът заявява, че с оглед знанията, опита и принципното си поведение може да допринесе за постигане на положителна промяна в дейността на ВСС и съдебната власт.\r\nВ концепцията си Пламен Дацов поставя като основна цел в дейността на ВСС изграждането на положителен имидж на съдебната система. Неговото мнение, е че ВСС следва да реагира незабавно и публично при оказан натиск върху магистрат или ситуация с недобросъвестно замесване от медии, политически среди или друга власт. Той поставя като акценти ускоряване на реализацията на съдебната карта, постигане на по-голяма справедливост на съществуващата система за случайно разпределение.\r\nАнгажира с принципно поставяне на въпроса за актуализиране на трудовите възнаграждения на магистратите и по-доброто финансово обезпечаване на съдебната система, чрез осъществяване на контакт на институционално и лично ниво между изпълнителната и законодателната власти и водене на диалог с държавните структури за събиране на несъбираемите вземания на съдебната власт. Посочва, че членовете на ВСС трябва да осъществяват постоянна връзка със своите колеги от цялата страна, да ги изслушват и се опитат да разрешат съществуващите проблеми. В тази връзка смята за нужно разкриването на отделен портал в сайта на ВСС. Друга негова идея е да се създаде експертна група към Комисията по правни и институционални въпроси в партньорство с Министерство на правосъдието, свързана с реализацията на законопроекти, които предлагат изменения в нормативната база и по-специално промяна на подсъдността в областта на гражданското право и делата за застраховки или по отношение на облигационните спорове, както и създаването на нов Наказателен кодекс.\r\nПо отношение на дисциплинарната дейност съдия Дацов счита, че мотивите за налагане на наказания на магистратите следва да бъдат публични в рамките позволени от закона. За създаване на равнопоставеност, и за да се избегне усещането за прилагането на двоен стандарт счита, че следва да се провеждат срещи с предложения за наказание магистрат, както и да не се разпространява информация срещу него преди да му е наложено наказание. Той счита, че е задължително да се систематизират всички нарушения и се изготви стратегия за възможностите за тяхното предотвратяване.\r\nСпоред кандидата е необходимо въвеждането на централизирано електронно правосъдие, като се изгради единна електронна система за всички съдилища и ВСС в страната.\r\nНеговото мнение по отношение на конкурсите за преместване и повишаване в длъжност е, че следва да има периодичност, а при избора на административни ръководители е необходимо провеждането на анонимно и задълбочено анкетиране сред съответната гилдия, като се изгради и механизъм, избрания кандидат ежегодно да се отчита пред ВСС за свършената работа и реализацията на неговата програма.\r\nСъдия Пламен Дацов счита, че основното решение на проблема с натовареността е в съответните законодателни инициативи и чрез промяна на процесуалните закони. Той е категорично против закриването на съдилища, когато не е абсолютно наложително.\r\nВъв връзка с поддържането на сградния фонд кандидатът намира за нужно извършването на инвентаризация, анализирането на съществуващите проблеми и тяхното поетапно разрешаване чрез създаването на експертна комисия към постоянно действащата такава.\r\nКъм съдия Пламен Дацов са зададени въпроси от Съюза на съдиите в България, Института за пазарна икономика, Център на НПО в Разград, Български институт за правни инициативи и Съюза на одиторите от Сметната палата.\r\nУчастници в Общото събрание поставиха въпроси относно изработването на нова съдебна карта, приложението на Системата за измерване на натовареността на съдиите, за конкурсните процедури, отношението към съдебните помощници, възможностите за подобряване на взаимоотношенията между ВСС и съсловните организации на магистратите, както и тези между членовете на ВСС, запознат ли е с разпространявани списъци с имена на кандидати за членове на ВСС.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Пламен Христов Дацов – съдия в Софийски апелативен съд"}
{"url": "http://www.focus-news.net/news/2017/06/10/2403727/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-stanislav-petrov-georgiev-zamestnik-predsedatel-na-apelativen-sad-plovdiv.html", "text": "Общото събрание на съдиите изслуша кандидата за изборен член на Висшия съдебен съвет Станислав Петров Георгиев – заместник-председател на Апелативен съд – Пловдив, съобщиха от пресцентъра на ВСС.\r\nСъдия Станислав Георгиев има над 23-години юридически стаж  изцяло в съда. В периода 1994 г. 1995 г. е младши съдия в Окръжен съд – Пловдив. \r\nОт 14.09.1995 г. е съдия в Районен съд – Пловдив, като една година е заместник председател на съда. В периода 1999 г. - 2001 г. е съдия в Окръжен съд – Пловдив, след което от 10.09.2001 г. до 11.07.2004 г. е председател на Районен съд – Пловдив. След което е съдия в Окръжен съд – Пловдив, като два мандата е негов заместник-ръководител. От 01.04.2014 г. е съдия в Апелативен съд – Пловдив, а от 19.06.2014 г. и към момента е заместник-председател.\r\nПрез периода 1994-2002 г. съдия Станислав Георгиев е хоноруван асистент в Юридическия факултет на Пловдивския университет „Паисий Хилендарски“ по гражданско право и по граждански процес, от 2001 г. и досега е постоянен преподавател към Националния институт на правосъдието.\r\nВ мотивите си за участие в изборната процедура кандидатът се позовава на получената подкрепа от своите колеги и на своя професионален опит, с който ще бъде полезен за подобряване администрирането на органите на съдебната власт.\r\nВ своята Концепция съдия Георгиев поставя като приоритет отстояването на независимостта на съдебната власт и предлага при всеки опит за външна намеса в работата на отделни органи или магистрати ВСС да има своевременна, ясна, единна и последователна позиция. Необходимо е предприемане на действия за решаване на основни проблеми в областта на отчетността, статистиката, натовареността, сградния фонд и финансовото обезпечаване. Предвижда се създаване на механизъм за осигуряване на кадрова приемственост каквато законодателно е уредена за други колективни органи на държавната власт – например Конституционния съд, като счита, че през определен период от време част от персоналния състав на ВСС следва да бъде подменян и така той действително да се превърне в постоянно действащ орган, съобразно изискването на чл. 16, ал. 2 от ЗСВ.\r\nПосочено е, че дейността на ВСС по управление на органите на съдебната власт се нуждае от детайлно и професионално планиране и изпълнение.\r\nАкцентира се върху предприемане на мерки за повишаване събираемостта на публичните вземания на съдебната власт, отстояване на реалистичен бюджет основан на задължителни стандарти гарантиращи равнопоставеност на органите на съдебната власт при осигуряване на материалната им обезпеченост и изпълнение на законовата разпоредба за актуализиране на трудовите възнагражденията.\r\nКандидатът предлага централизирано  осигуряване и приемане на стандарти в областта на обезпечаването с технически средства на органите на съдебната власт, както и определяне на срокове за експлоатация на компютърната техника.\r\nПредвижда се планиране на дейностите за стопанисване на сградния фонд, включително чрез кадрово укрепване на административното звено отговарящо за тази дейност. Акцентира се върху създаване на стандарти за условията на труд на работещите в системата.\r\nПланира се анализ на натовареността по места, динамиката на делата по видове, дейностите на бюро „Съдимост“ и службите по вписванията, както и географското положение на съдилищата, който да послужи за преструктуриране на съдебната карта. Според него не бива да се допуска закриване на съдилища в граничните райони. Той предлага да се създаде набор от единни критерии за събиране на статистически данни и деловодствата на всички съдилища с база данни да бъдат свързани в единна система, която да се поддържа от ВСС.\r\nСъдия Георгиев категорично счита, че назначаването в органите на съдебната власт следва да става чрез децентрализирани конкурси: за младши съдии, за първоначално назначаване и за повишаване базирани на общи принципи при отчитане на конкретните специфики. По отношение на преместването кандидатът счита, че процедурата следва да се прилага само при условията на чл. 194, ал. 2 от ЗСВ, само когато магистратите са работили определен срок в съответния орган.\r\nПодчертава се значимостта на комуникацията между ВСС и органите на съдебната власт. Предлага се създаването на електронно издание на Висшия съдебен съвет предназначено за магистратската и юридическата  общност с възможност за обратна връзка в реално време.\r\nВ заключение, мнението на кандидата е, че основна задача на новия състав на ВСС е да създаде необходимите условия за запазване на положителните достижения, като те бъдат развити, надградени и осъвременени.\r\nКъм съдия Станислав Георгиев са отправени въпроси от Съюза на съдиите в България, Института за пазарна икономика, Център на НПО в Разград, Български институт за правни инициативи и Съюза на одиторите от Сметната палата.\r\nУчастниците в Общото събрание поставиха въпроси за необходимостта от реакция по казуса „Цумгейт“; предполагаемото разпространяване на препоръчителен списък на кандидати, които да бъдат подкрепени в настоящата процедура;  ефективността на Системата за измерване натовареността на съдиите и реформата на съдебната карта.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Станислав Петров Георгиев – заместник-председател на Апелативен съд – Пловдив"}
{"url": "http://www.focus-news.net/news/2017/06/10/2403732/mvr-predpriema-merki-za-oblekchavane-na-administrativnata-tezhest-v-kat-obzor.html", "text": "МВР предприема мерки за облекчаване на административната тежест в КАТ. Това стана ясно по време на брифинг пред сградата на силовото министерство след проведено работно съвещание. В него участваха премиерът Бойко Борисов, вицепремиерът Томислав Дончев, министрите на вътрешните работи и на отбраната Валентин Радев и Красимир Каракачанов, главният секретар на МВР гл. комисар Младен Маринов, директорите на ГД „Национална полиция“ и на СДВР гл. комисар Христо Терзийски и ст. комисар Ивайло Иванов, както и служители на „Пътна полиция“. Вицепремиерът Томислав Дончев заяви, че един от основните ангажименти на правителството е редуциране на административната тежест, защото излишното време, което консумират администрациите, е загубено време и за гражданите, и за бизнеса. Той уточни, че планират съвсем скоро да представят принципни концептуални мерки, които да обърнат този процес. „Най-вече справките, които са необходими за издаването на един документ или едно разрешително, да се правят по служебен път от самите администрации, а не гражданинът да обикаля, да събира документи и да ги предоставя на друга администрация. Това тече в момента. Този процес вероятно ще отнеме една година, доколкото не всички регистри все още са достъпни служебно по електронен път“, посочи Дончев и допълни, че освен този дълъг процес, на съвещанието са обсъдени и възможности. По думите му наред с дългосрочно поетите ангажименти, изискващи технологично време, в рамките на работната среща са фокусирани и местата, където административното обслужване е трудно, бавно и понякога мъчително за гражданите. Той подчерта, че едно от тези места безспорно е КАТ, като поясни, че всеки ден през КАТ-София минават по 2500 човека и около 900 автомобила. Според него обслужването там не е на нивото, на което искат и затова от няколко дни работят с МВР, експертите от МС, за да видят какви краткосрочни мерки, буквално в следващите няколко седмици, да бъдат предприети, за да се облекчи обслужването. Той уточни, че двата процеса ще бъдат движени паралелно и подчерта, че крайната цел е пълната електронизация и намаляване на повода да се ходи в самите администрации и да се ползва обслужване на гише. Дончев поясни обаче, че това ще отнеме време и затова мобилизацията сега е какво могат да сторят в следващите няколко седмици, за да стане обслужването по-леко за гражданите и да консумира по-малко време. Той бе категоричен, че са разчертали подобни мерки и реализацията им следва незабавно.\r\nОт своя страна Валентин Радев обясни, че са се събрали в голям състав, защото са решени да изпълнят обещанията си към гражданите. Той напомни обявената „война“ по пътищата и подчерта, че част от всичко това е свързано с работата на КАТ, с намаляването на тежестта от администрирането и чакащи на гишетата. По думите му проблемите са натрупвани, но са се опитали да ги адресират и да очертаят стъпки в два плана. „Първите - тези, които могат да се направят в момента на територията на КАТ с цел ускоряване на административните услуги и намаляване на натиска. За част от тях не са необходими и много средства – например  уеднаквяване на табелите, упътващи гражданите. Вторите са по-дългосрочни - електронизация, смяна на софтуер, закупуване на хардуер. Това са въпроси, които са обсъждани детайлно и по областни дирекции“, коментира Радев. По думите му тези проблеми са свързани освен с МВР, и с други институции. Според него освен за облекчаването на гражданите от административната тежест, усилията и мерките са насочени и към подобряване на условията за работа на служителите в КАТ. Силовият министър каза още, че че има уверението на премиера, че при готовност от страна на МВР с разчетите, Министерският съвет да отпусне необходимите средства за реализацията на част от набелязаните мерки.\r\nЛюба АЛЕКСИЕВА", "date": "2017.06.10", "title": "МВР предприема мерки за облекчаване на административната тежест в КАТ (ОБЗОР)"}
{"url": "http://www.focus-news.net/news/2017/06/10/2403728/sofiya-vazstanoveno-e-avtobusnoto-dvizhenie-po-ul-gen-gurko.html", "text": "Възстановено е автобусното движение по ул. „Ген. Гурко“, съобщиха от пресцентъра на Столична община.", "date": "2017.06.10", "title": "София: Възстановено е автобусното движение по ул. „Ген. Гурко“"}
{"url": "http://www.focus-news.net/news/2017/06/10/2403734/d-r-veselka-moncheva-rzi-blagoevgrad-laymskata-bolest-e-infektsiozno-zabolyavane-koeto-nay-chesto-se-predava-ot-karlezhi.html", "text": "Лаймската болест е инфекциозно заболяване, причинявано от бактерии, представители на род Борелия. Това каза за Радио „Фокус“ – Пирин д-р Веселка Мончева, директор на дирекция „Надзор на заразните болести“ към Регионалната здравна инспекция-Благоевград. По думите ѝ болестта е най-честото заболяване, предавано от кърлежи във Северното полукълбо. „Ранните симптоми включват висока температура, втрисане, главоболие. Засягат се стави, сърцето, лимфната система, централна нервна система. В повечето случаи симптомите изчезват при адекватно антибиотично лечение, стига да се постави навременна диагноза. Ухапването от кърлежи е характерно най-често за месеците от май до август, когато е по-топло времето може и до месец октомври“, каза още д-р Мончева. Тя добави, че кърлежите са най-активни и хапят при плюсови температури. „Входната врата за бактерии е кожата, ухапана от кърлеж, на входното място възниква възпалителен процес, след попадането в кръвния и лимфния поток причинителите на заболяването се локализират в черен дроб, далак, лимфни възли, стави, нервна система, очи и други органи“, подчерта д-р Мончева.\r\nЛивия НИНОВА", "date": "2017.06.10", "title": "Д-р Веселка Мончева, РЗИ-Благоевград: Лаймската болест е инфекциозно заболяване, което най-често се предава от кърлежи"}
{"url": "http://www.focus-news.net/news/2017/06/10/2403735/plovdiv-rimskiyat-stadion-antichniyat-teatar-i-malkata-bazilika-sa-obektite-v-grada-poseshtavani-ot-nay-golyam-broy-turisti.html", "text": "Римският стадион, Античният театър и Малката базилика са обектите в Пловдив, посещавани от най-голям брой туристи. Това каза за Радио „Фокус“ – Пловдив Виделина Гандева, директор на ОП „Туризъм“ в Пловдив. По думите ѝ в класацията за най-посещавани обекти присъства също архитектурно-исторически резерват „Старинен Пловдив“, който туристите желаят да обиколят. „Данни от маркетингово изследване сочат, че „Старинен Пловдив“ е най-посещаваният исторически резерват в България. Освен това, Малката базилика набира ръст по отношение на посещаемостта от туристи през последните месеци. След изброените обекти се нареждат три от музеите в Пловдив – Регионален етнографски музей, Регионален исторически музей и Природонаучен музей. Това са фаворитите на туристите, след Римския стадион, Античния театър и Малката базилика“, посочи Виделина Гандева. Тя е категорична, че интересът към Пловдив от страна на туристите от цял свят се увеличава с бързи темпове.\r\nВиделина Гандева каза още, че в града се отчита все по-голям брой на така наречените „сингъл“ туристи – тези, които пътуват и посещават страната индивидуално. „Това е тенденция, която се забелязва в глобален мащаб – все по голямото движение на индивидуалните туристи. Те остават в града за най-много две нощувки в места за настаняване или отсядат у роднини и приятели. Това също си е вид туризъм, като е възможно да преброим посещенията чрез нарочно поръчано маркетингово изследване, чрез анкетни проучвания. Например студенти влизат в резервата „Старинен Пловдив“ за 15 минути и обработваме данните. Това, което се предоставя като информация от Националния статистически институт (НСИ) е напълно недостатъчно, за да се получи пълна картина на посетителите в Пловдив. НСИ разполага само с данни за настанени по хотели и други официални места за настаняване, като не обхваща тези туристи, които се движат по свободно и самостоятелно. Много от тях отсядат в частни обекти и подобни места, като ние няма как да ги преброим, освен чрез анкетно проучване“, коментира директорът на ОП „Туризъм“ в Пловдив. Виделина Гандева посочи, че е важно индивидуалните туристи да бъдат преброени, въпреки по-малката продължителност на техния престой в града, защото носят много добавена стойност на туризма чрез посещения на музей, заведения и други обекти.\r\nТони МИХАЙЛОВ", "date": "2017.06.10", "title": "Пловдив: Римският стадион, Античният театър и Малката базилика са обектите в града, посещавани от най-голям брой туристи"}
{"url": "http://www.focus-news.net/news/2017/06/10/2403736/mvr-predpriema-merki-za-oblekchavane-na-administrativnata-tezhest-v-kat-obzor.html", "text": "МВР предприема мерки за облекчаване на административната тежест в КАТ. Това стана ясно по време на брифинг пред сградата на силовото министерство след проведено работно съвещание. В него участваха премиерът Бойко Борисов, вицепремиерът Томислав Дончев, министрите на вътрешните работи и на отбраната Валентин Радев и Красимир Каракачанов, главният секретар на МВР гл. комисар Младен Маринов, директорите на ГД „Национална полиция“ и на СДВР гл. комисар Христо Терзийски и ст. комисар Ивайло Иванов, както и служители на „Пътна полиция“. Вицепремиерът Томислав Дончев заяви, че един от основните ангажименти на правителството е редуциране на административната тежест, защото излишното време, което консумират администрациите, е загубено време и за гражданите, и за бизнеса. Той уточни, че планират съвсем скоро да представят принципни концептуални мерки, които да обърнат този процес. „Най-вече справките, които са необходими за издаването на един документ или едно разрешително, да се правят по служебен път от самите администрации, а не гражданинът да обикаля, да събира документи и да ги предоставя на друга администрация. Това тече в момента. Този процес вероятно ще отнеме една година, доколкото не всички регистри все още са достъпни служебно по електронен път“, посочи Дончев и допълни, че освен този дълъг процес, на съвещанието са обсъдени и възможности. По думите му наред с дългосрочно поетите ангажименти, изискващи технологично време, в рамките на работната среща са фокусирани и местата, където административното обслужване е трудно, бавно и понякога мъчително за гражданите. Той подчерта, че едно от тези места безспорно е КАТ, като поясни, че всеки ден през КАТ-София минават по 2500 човека и около 900 автомобила. Според него обслужването там не е на нивото, на което искат и затова от няколко дни работят с МВР, експертите от МС, за да видят какви краткосрочни мерки, буквално в следващите няколко седмици, да бъдат предприети, за да се облекчи обслужването. Той уточни, че двата процеса ще бъдат движени паралелно и подчерта, че крайната цел е пълната електронизация и намаляване на повода да се ходи в самите администрации и да се ползва обслужване на гише. Дончев поясни обаче, че това ще отнеме време и затова мобилизацията сега е какво могат да сторят в следващите няколко седмици, за да стане обслужването по-леко за гражданите и да консумира по-малко време. Той бе категоричен, че са разчертали подобни мерки и реализацията им следва незабавно.\r\nОт своя страна Валентин Радев обясни, че са се събрали в голям състав, защото са решени да изпълнят обещанията си към гражданите. Той напомни обявената „война“ по пътищата и подчерта, че част от всичко това е свързано с работата на КАТ, с намаляването на тежестта от администрирането и чакащи на гишетата. По думите му проблемите са натрупвани, но са се опитали да ги адресират и да очертаят стъпки в два плана. „Първите - тези, които могат да се направят в момента на територията на КАТ с цел ускоряване на административните услуги и намаляване на натиска. За част от тях не са необходими и много средства – например уеднаквяване на табелите, упътващи гражданите. Вторите са по-дългосрочни - електронизация, смяна на софтуер, закупуване на хардуер. Това са въпроси, които са обсъждани детайлно и по областни дирекции“, коментира Радев. По думите му тези проблеми са свързани освен с МВР, и с други институции. Според него освен за облекчаването на гражданите от административната тежест, усилията и мерките са насочени и към подобряване на условията за работа на служителите в КАТ. Силовият министър каза още, че че има уверението на премиера, че при готовност от страна на МВР с разчетите, Министерският съвет да отпусне необходимите средства за реализацията на част от набелязаните мерки.\r\nЛюба АЛЕКСИЕВА", "date": "2017.06.10", "title": "МВР предприема мерки за облекчаване на административната тежест в КАТ (ОБЗОР)"}
{"url": "http://www.focus-news.net/news/2017/06/10/2403737/futbol-shotlandiya-i-angliya-zavarshiha-naravno-sled-tri-gola-v-poslednite-6-minuti.html", "text": "Футбол: През по-голямата част от играта, водещ бе отборът на Англия, но в последните минути отборът на Шотландия успя да изравни резултата. Головете вкара играчът на Селтик Лий Грифитс. След този неочакван обрат в последните минути, Англия и Шотландия завършват 2:2", "date": "2017.06.10", "title": "Футбол: Шотландия и Англия завършиха наравно след три гола в последните 6 минути"}
{"url": "http://www.focus-news.net/news/2017/06/10/2403738/guardian-po-vreme-na-poseshtenieto-si-v-meksiko-angela-merkel-se-obyavi-protiv-planovete-na-donald-tramp-za-stroezh-na-stena-mezhdu-meksiko-i-sasht.html", "text": "По време на посещението си в Мексико, германският канцлер Ангела Меркел Ангела Меркел заяви, че издигането на стени няма да реши проблемите с миграция, съобщава Guardian .\r\nВ  разговор с президента на Мексико Енрике Пеня Нието, Ангела Меркел каза, че в историята миграционният натиск е намалявал винаги, когато империите са подобрявали отношенията си със съседните държави. \r\n„Издигането на стени и изолирането от света няма да реши проблема“, заяви канцлерът Меркел.\r\nСпоред нея, ключът е в подобряването на жизненият стандарт и възможностите в дадени области. Симеон Миланов", "date": "2017.06.10", "title": "Guardian: По време на посещението си в Мексико, Ангела Меркел се обяви против плановете на Доналд Тръмп за строеж на стена между Мексико и САЩ"}
{"url": "http://www.focus-news.net/news/2017/06/10/2403707/obshtoto-sabranie-na-sadiite-izslusha-kandidata-za-izboren-chlen-na-visshiya-sadeben-savet-olga-zafirova-kerelska-sadiya-vav-varhoven-kasatsionen-sad.html", "text": "Общото събрание на съдиите изслуша кандидата за изборен член на Висшия съдебен съвет Олга Зафирова Керелска – съдия във Върховен касационен съд, съобщиха от пресцентъра на ВСС.\r\nОлга Керелска има над 32 години юридически стаж, от които над 28 в органите на съдебната власт. В периода 1984 г. – 1985 г. е била стажант в Окръжен съд – София. От 1990 г. до 1994 г. е съдия в Районен съд – Кюстендил, а в периода 1994 г. - 1995 г. е съдия в Окръжен съд – Кюстендил.\r\nОлга Керелска е съдия в  Софийски градски съд от 1995 г. до 2001г., когато започва работа в Апелативен съд – София. От 18.01.2010 г. и към настоящия момент е съдия във Върховен касационен съд.\r\nКандидатът мотивира участието си в изборната процедура със знанията, зрелостта и вътрешната устойчивост да отстоява достойнството и независимостта на съдиите и ВСС, както и с познаване спецификата и проблемите на съдилищата в страната и в гр. София.\r\nВ Концепцията си Олга Керелска посочва необходимостта от запазване връзката на избраните членове с действащите магистрати, вкл. чрез изготвяне на годишен график за срещи и разпределение на членовете на ВСС по съдебни райони. Кандидатът акцентира върху отстояване на независимостта на съдебната власт, както чрез индивидуалния пример на членовете и колективните решения на Съвета, така и чрез насърчаване професионалната смелост на съдиите, като основен критерий при кариерното им израстване.\r\nПо отношение кадровата обезпеченост на съдилищата е отчетено, че предприеманите мерки следва да се основават на предварителен анализ с отчитане недостига на кадри, организацията на работа и натовареността в съответния орган. Предлага се, при необходимост, да се осигурява възможност за неформално преместване на съдии от ниско в по-високо натоварени съдилища, едва след което да се извършва преценка за разкриване на нови щатове или закриване на съдилища. Съдия Керелска залага на ритмично провеждане на конкурсите и сочи необходимостта от предприемане на незабавни мерки за отстраняване констатирани недостатъци в новия регламент за провеждането им.\r\nСред приоритетите в Концепцията е качествена промяна в практиката на ВСС при избора на административни ръководители с насърчаване на съдиите за активно участие в процедурите по изразяване на становища. Предлага се уеднаквяване на дисциплинарната практика по отношение на налаганите наказания, както и иницииране на тълкувателни дела за уеднаквяване на противоречивата съдебна практика при разглеждане на делата по жалби срещу наложени от ВСС дисциплинарни наказания. Изразена е позиция по отношение реформата на съдебната карта; подобряване материалната база на съдилищата; електронното правосъдие. Коментирана е възможността за централно разпределение на заповедните производства между всички съдилища в страната; поддържане на диалог с другите държавни институции.\r\nКъм Олга Керелска, както и към останалите кандидати са зададени писмени въпроси от Съюза на съдиите в България, Института за пазарна икономика, Център на НПО в Разград, Български институт за правни инициативи и Съюза на одиторите от Сметната палата. Въпросите са публикувани на интернет сайта към профила на всеки един от кандидатите.\r\nУчастници в Общото събрание поставиха на кандидата въпроси за оценката на натовареността, ролята на съдебните помощници, транспортните разходи на магистрати, които работят отдалечено от местоживеенето си.", "date": "2017.06.10", "title": "Общото събрание на съдиите изслуша кандидата за изборен член на Висшия съдебен съвет Олга Зафирова Керелска – съдия във Върховен касационен съд"}
{"url": "http://www.focus-news.net/news/2017/06/10/2403740/futbol-manchestar-yunayted-s-nov-transfer-za-31-miliona-liri.html", "text": "Британският отбор Манчестър Юнайтед подписа сделка с Бенфика за трансфера на шведския играч Виктор Линделоф. Стойността на сделката е за цели 31 милиона британски лири.", "date": "2017.06.10", "title": "Футбол: Манчестър Юнайтед с нов трансфер за 31 милиона лири"}
{"url": "http://www.focus-news.net/news/2017/06/10/2403739/the-new-york-times-v-tamniya-internetse-prodavat-smartonosni-narkotitsi.html", "text": "Властите в САЩ се изправят пред нов играч в нелегалната търговия със смъртоносни наркотици, съобщава New York Times.\r\nТози нов играч може да е много по-внушителен от картелите.\r\nПолицията и властите твърдят, че смъртоносни наркотици се продават и купуват онлайн. Интернет продажбите позволяват на дилърите да достигнат до всеки дом в САЩ. Има особено голям растеж на силните синтетични опиати като фентанил .\r\nНа властите им е все по-трудно да пресекат тази търговия, тъй като сайтовете, в които се продават наркотици съществуват в „тъмния интернет“, където купувачите могат да пазаруват анонимно и използвайки специални браузъри, които правят проследяването трудно.\r\nОсвен това, търговията се извършва с виртуални валути като Биткойн, което затруднява властите допълнително. Симеон Миланов", "date": "2017.06.10", "title": "The New York Times: В „тъмния интернет“се продават смъртоносни наркотици"}
{"url": "http://www.focus-news.net/news/2017/06/10/2403731/mvr-bez-narusheniya-na-obshtestveniya-red-preminaha-zayavenite-meropriyatiya-na-teritoriyata-na-stolitsata.html", "text": "Без нарушения на обществения ред преминаха заявените днес мероприятия на територията на столицата. В резултат на създадената предварителна организация и планирани охранителни действия не бяха допуснати нарушения на обществения ред по време на проявите. На изградените контролно пропускателни и филтровачни пунктове униформените извършваха стриктни проверки на участниците. От съображение за сигурност по маршрута на движение шествието „София Прайд 2017г.” бе съпроводено от полицейски екипи. \r\nСДВР благодари на гражданите и гостите на София за проявеното разбиране и толерантност към предприетите мерки за сигурност.", "date": "2017.06.10", "title": "МВР: Без нарушения на обществения ред преминаха заявените мероприятия на територията на столицата"}
{"url": "http://www.focus-news.net/news/2017/06/10/2403706/gazeta-express-kosovo-v-navecherieto-na-predsrochnite-parlamentarni-izbori-den-za-razmisal.html", "text": "Косово се подготвя за предсрочните парламентарни избори, които ще се проведат в неделя, 11 юни, припомня вестник Gazeta Express.\r\nВ деня за размисъл преди вота гражданите на най-младата държава на Балканския полуостров ще имат възможност да решат за кого да дадат гласа си. Общо 19 партии, пет коалиции и две граждански инициативи ще търсят подкрепата от 1,8 млн. регистрирани избиратели. Избирателните секции ще останат отворени в периода от седем часа сутринта до 19 часа (местно време). \r\nСлед проведено заседание на Централна избирателна комисия (ЦИК) на Косово бе обявено, че общият брой на наблюдателите за насрочените за неделя, 11 юни, предсрочни парламентарни избори, е 29 264 души. Данните включват както местни, така и чуждестранните наблюдатели, изпратени, за да съблюдават спазването на демократичния ред при провеждането на вота в най-младата държава на Балканите. Тереза Герова", "date": "2017.06.10", "title": "Gazeta Express: Косово в навечерието на предсрочните парламентарни избори – ден за размисъл"}
