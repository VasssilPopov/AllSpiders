{"url": "http://www.focus-news.net/news/2018/05/01/2517101/sport-real-madrid-i-bayern-myunhen-zavarshiha-naravno-22-i-bavartsite-otpadnaha-ot-shampionskata-liga.html", "text": "Футбол:  Реал Мадрид и Байерн Мюнхен завършиха наравно 2:2 и баварците отпаднаха от Шампионската лига. Головете отбелязаха Бензема  - два за домакините от Реал и Джошуа Кимих, който откри резултата още в 3-тата минута и Хамес Родригес  за гостите от Байерн . С общ резултат от 4:3 Реал Мадрид е първият финалист в Шампионската лига. В другия полуфинал утре се срещат Рома и Ливърпул, като резултата от първия мач е 5:2 за Ливърпул.", "date": "2018.05.01", "title": "Спорт: Реал Мадрид и Байерн Мюнхен завършиха наравно 2:2 и баварците отпаднаха от Шампионската лига"}
{"url": "http://www.focus-news.net/news/2018/05/01/2517074/rayka-hristova-regionalna-biblioteka-dimitar-talev-blagoevgrad-s-initsiativite-koito-provezhdame-se-staraem-da-zapazim-v-dalgosrochen-plan-interesa-na-horata-kam-knigite.html", "text": "С инициативите, които провеждаме се стараем да запазим в дългосрочен план интереса на хората към книгите. Това каза за Радио „Фокус“ – Пирин Райка Христова, директор на Регионална библиотека „Димитър Талев“- Благоевград. По думите й колкото повече инициативи се провеждат в библиотеките, толкова повече интересът на децата към библиотеките се запазва. „За начало е необходимо да накараме децата да прекрачат прага на библиотеката, след това те сами ще видят колко интересно и вълнуващо е там. Имено за това и ние се стараем да провеждаме различни инициативи, като например рисуване, да гледат филми, да четат различни книги, както и учители провеждат открити уроци в библиотеката“, каза още Христова. Тя заяви, че всички тези инициативи са именно с тази цел – да провокират интереса на децата към четенето и да провокират любов към книгата и библиотеката. „За да може по този начин библиотеката да се утвърди като значимо място за четене, общуване и за срещи с общността“, добави тя. Директорът на културната институция каза още, че се стремят да привличат малките деца, защото ако от малки те изградят връзка с книгата, тази връзка ще продължи да се развива и в бъдеще. По думите й освен за най-малките библиотеката организира различни мероприятие и за по-големите ѝ почитатели.\r\nКристина МИТКОВА", "date": "2018.05.01", "title": "Райка Христова, Регионална библиотека „Димитър Талев“- Благоевград: С инициативите, които провеждаме се стараем да запазим в дългосрочен план интереса на хората към книгите"}
{"url": "http://www.focus-news.net/news/2018/05/01/2517075/predstoyashti-mezhdunarodni-sabitiya-za-2-may-agentsiya-fokus.html", "text": "Министърът на външните работи на Китай Ван И ще посети Северна Корея.\r\n*** Европейската комисия ще представи плановете си за бюджета след 2021 г., първият след излизането на Великобритания от структурите на Общността. \r\n*** Германският канцлер приема за среща словашкия министър-председател Петер Пелегрини. \r\n*** Държавният глава на Франция Еманюел Макрон е на посещение в Австралия. \r\n*** Малтийският орден избира нов лидер. \r\n***", "date": "2018.05.01", "title": "Предстоящи международни събития за 2 май (Агенция „Фокус“)"}
{"url": "http://www.focus-news.net/news/2018/05/01/2517072/radosveta-vardeva-detski-psiholog-agresiyata-e-estestveno-zdrav-impuls-deteto-da-zayavi-sebe-si.html", "text": "Агресията е естествено здрав импулс детето да заяви себе си. Това каза за Радио „Фокус“-Бургас Радосвета Вардева, детски психолог. „Важно е всеки акт на агресия да бъде разчетен и разбран самостоятелно. Причините за този акт може да бъдат различни като страх, чувство за малоценност или загуба на любов. Случаите на агресия при учениците следва да се разглеждат като част от феномена тормоз в училище, дори когато актовете на агресия не са се случили в пространството на училището“. По думите ѝ тормозът е научено поведение, не е вродено. Според Вардева училището е отговорно за създаване на култура, която да предлага различни по-интелигентни начини за представяне и разрешаване на спорове.\r\nЯнислава КРЪСТЕВА", "date": "2018.05.01", "title": "Радосвета Вардева, детски психолог: Агресията е естествено здрав импулс детето да заяви себе си"}
{"url": "http://www.focus-news.net/news/2018/05/01/2517078/noshtta-na-muzeite-organizirana-ot-rim-veliko-tarnovo-shte-gostuva-i-v-selo-arbanasi.html", "text": "За четиринадесети път Регионалният исторически музей в старата столица се включва в инициативата Европейска Нощ на музеите и галериите на Френския културен институт. Форматът ще се проведе на 19 май в музеите „Констанцалиева къща“, „Хаджиилиева къша“ и църква „Св. Архангели Михаил и Гавраил“ в- село Арбанаси, съобщиха от РИМ – Велико Търново.\r\nХаджиилиевата къща и околните пространства ще са естествен декор за историческата реконструкция „Арбанаси 1798. Кърджалийски времена“, която ще продължи от 15.00 до 20.00 часа. Възстановката ще представи разиграни сцени от мирния живот на местото население през XVIII век, нападението на кърджалиите, отбраната на укрепена арбанашка къща, откупуването на хора и имуществото от грабителите и прогонването им от Арбанаси. Посетителите ще могат да се потопят в атмосферата на възрожденското селище, участвайки пряко в масовите сцени, ако са облечени в дрехи, кореспондиращи с духа на епохата.\r\nВ Арбанаси, на 19 май, до полунощ отворени за безплатни посещения ще са музей „Констанцалиева къща“ – най-забележителният и представителен паметник на местната жилищната архитектура, и уникалната със стенописите си от XVII-XVIII век църква – музей „Св. Архангели Михаил и Гавраил“.\r\nЕвропейската „Нощ на музеите“ – Велико Търново 2018 се организира от Регионален исторически музей в партньорство с НД „Традиция“-клон Велико Търново, НД „Традиция“ - клон Шумен, Сдружение „Родолюбие“-Пловдив, Читалище „Иларион Драгостинов“, село Арбанаси и Кметството в населеното място.\r\nЕвропейската Нощ на музеите и галериите се организирана за първи път през 2005 година от френското Министерство на културата За няколко години инициативата се разпространява успешно в цяла Европа. По своя формат събитието е отворена програма към възможно най-широк кръг от хора, не само да се докоснат до ценностите, които музеите предлагат, но и до техните послания. Това е най-значимата общоевропейска музейна изява – в нея се включват над 4000 музеи и галерии от 40 европейски държави.\r\nПрез годините Регионален исторически музей-Велико Търново участва в инициативата с различни събития в средновековните църкви в квартал „Асенов“, музеите, „Затвор“, ,„Възраждане и Учредително събрание“, „Сарафкина къща“, Мултимедиен посетителски център и др.", "date": "2018.05.01", "title": "Нощта на музеите, организирана от РИМ – Велико Търново, ще гостува и в село Арбанаси"}
{"url": "http://www.focus-news.net/news/2018/05/01/2517079/sport-dariya-kasatkina-i-barbora-stritsova-otpadnaha-na-starta-na-turnira-v-praga.html", "text": "Дария Касаткина отпадна на старта на турнира в Прага. Руската тенисистка, която бе трета поставена в основната схема, допусна загуба от Жасмин Паолини с 6:7, 3:6 в двубой, продължил два часа.\r\nПредставителката на домакините Барбора Стрицова също отпадна в първия кръг на турнира. Чехкинята загуби от Камила Джорджи с 6:0, 2:6, 6:2. На осминафиналите италианската тенисистка ще играе срещу Тамара Копрач от Германия.", "date": "2018.05.01", "title": "Спорт: Дария Касаткина и Барбора Стрицова отпаднаха на старта на турнира в Прага"}
{"url": "http://www.focus-news.net/news/2018/05/01/2517071/sreshtata-shekerinska-matis-ne-iskame-makedoniya-da-spira-pred-vhoda-na-nato.html", "text": "САЩ оценяват стъпките, които Македония прави към членството си в НАТО и не биха искали да видят страната да бъде спряна на входа на организацията. Това е заявено на официалната среща между македонския министър на отбраната Радмила Шекеринска и американския й колега Джеймс Матис в Пентагона според съобщение от военното ведомство в Скопие, предава Радио „Свободна Европа“.\r\nДвамата министри са обсъдили още предизвикателствата, пред които е изправен Западът, като са изразили съгласие за отговорността за защитата на демократичните ценности, се казва още в разпространеното съобщение. Тереза Герова", "date": "2018.05.01", "title": "Срещата Шекеринска-Матис: Не искаме Македония да спира пред входа на НАТО"}
{"url": "http://www.focus-news.net/news/2018/05/01/2517077/faktor-makedoniya-kade-i-koga-shte-se-sastoi-sledvashtata-sreshta-dimitrov-kodziasi.html", "text": "Първият дипломат на Скопие Никола Димитров, по покана на гръцкия си колега Никос Кодзиас, ще участва в третата поред четиристранна среща на министрите на външните работи на Гърция, Албания, България и Република Македония, която ще се проведе на 3 и 4 май в Солун, съобщава скопското електронно издание „Фактор“.\r\nНа срещата, освен външните министри, ще участват министри и други официални лица от министерствата на вътрешните работи и други ведомства от четирите страни. \r\n„Очаква се в дискусията на кръглата маса министрите на външните работи да осмислят предизвикателствата за региона на Югоизточна Европа от ситуацията в Близкия Изток и Източното Средиземноморие, последствията от движението на бежанците/мигрантите към Балканите, и бъдещето на Европа и интеграцията на страните от Западните Балкани в ЕС\", се казва в съобщението от МВнР в Скопие.\r\nОт другите теми от компетентността на ресорните институции ще бъдат обхванати и въпроси, свързани с трансграничното сътрудничество в областта на полицията, митниците и гражданската защита, както и свързаността на региона, става ясно още от изявлението. \r\nПремиерът Зоран Заев заяви, че е оптимист за тази среща и очаква напредък.\r\nНе се привежда информация дали спорът за името на Македония ще бъде включен в дневния ред на срещата.Тереза Герова", "date": "2018.05.01", "title": "„Фактор“ (Македония): Къде и кога ще се състои следващата среща Димитров-Кодзиас?"}
{"url": "http://www.focus-news.net/news/2018/05/01/2517080/blagoevgrad-463-332-leva-zabaveni-trudovi-vaznagrazhdeniya-sa-izplateni-sled-namesata-na-inspektsiyata-po-truda-ot-nachaloto-na-godinata.html", "text": "От началото на година след намесата на инспекцията са изплатени 463 332 лева забавени трудови възнаграждения. Това каза за Радио „Фокус“- Пирин Славянка Симитчийска, директор Дирекция „Инспекция по труда“- Благоевград. По думите й през месец март „Инспекцията по труда“- Благоевград е извършила 24 проверки относно осигуряване на здраве и безопасност при извършване на строително-монтажни работи, включително и на обекти, на които се извършват дейности по санирането по Националната програма за енергийна ефективност на многофамилни жилищни сгради. Констатирани са 134 нарушения на трудовото законодателство. „Най-честите нарушения са свързани с липсата на ежедневен инструктаж на строителните работници, недостатъчен контрол относно използването на личните предпазни средства от работещите, липсата на ограждения, парапети на обектите. За отстраняването им са предприети принудителни административни мерки – 129 задължителни предписания. Съставен е 1 акт за административно нарушение на ЗБУТ“, каза Симитчийска.\r\nЛора КАЛЧЕВА", "date": "2018.05.01", "title": "Благоевград: 463 332 лева забавени трудови възнаграждения са изплатени след намесата на Инспекцията по труда от началото на годината"}
{"url": "http://www.focus-news.net/news/2018/05/01/2517081/trayan-basesku-bivsh-prezident-na-rumaniya-germaniya-okazva-natisk-na-bukuresht-da-priznae-kosovo.html", "text": "Букурещ е под натиск от страна на Германия да признае едностранно обявевената независимост на Косово. Това заяви бившият държавен глава на Румъния Траян Бъсеску, предава сръбската държавна информационна агенция Tanjug.\r\nГермания настоява петте държави-членки на ЕС, които не признават Косово - Румъния, Испания, Гърция, Република Кипър и Словакия, да го направят, твърди почетният председател на молдовската Партия на националното единство. Тереза Герова", "date": "2018.05.01", "title": "Траян Бъсеску, бивш президент на Румъния: Германия оказва натиск на Букурещ да признае Косово"}
{"url": "http://www.focus-news.net/news/2018/05/01/2517082/teodora-yonova-trenyor-latino-tantsi-chrez-tantsite-se-provokirat-artistichnite-zalozhbi-na-detskata-lichnost.html", "text": "Чрез танците се провокират артистичните заложби на детската личност. Това каза за Радио „Фокус“-Бургас Теодора Йонова, треньор по латино танци. „Те са чудесен начин децата да придобият чувство за ритъм, любов към музиката и да намерят нови приятели. По този начин се научават с увереност и самочувствие да представят своите умения пред публика“, каза Йонова. По думите ѝ танците изискват висока физическа активност. „При редовно практикуване се наблюдава значително подобрение в цялостното им физическо здраве. Увеличава се гъвкавостта на детето, физическата му сила и издръжливост“, обясни Йонова и добави, че повтарящите се движения, които участват в танца, могат да подобрят мускулния тонус, стойката на тялото, да подобрят чувството за равновесие, координация и баланс. „Те им помагат да научат повече за различните части на тялото краката, ръцете, дланите“, допълни Теодора Йонова.\r\nЯнислава КРЪСТЕВА", "date": "2018.05.01", "title": "Теодора Йонова, треньор латино танци: Чрез танците се провокират артистичните заложби на детската личност"}
{"url": "http://www.focus-news.net/news/2018/05/01/2517084/sport-manchestar-siti-e-poharchil-nay-mnogo-pari-za-transferi-za-poslednoto-desetiletie.html", "text": "Манчестър Сити е похарчил най-много пари за трансфери през последните 10 години, показва медийно проучване.  Ръководството на английския шампион е инвестирало общо 1,584 милиарда евро за селекция на тима. \r\nНа втора позиция в класацията е Барселона с 1,151 млрд. евро отделени средства, а трети е френският шампион Пари Сен Жермен с 1,150 млрд. евро. \r\nАнглийските Челси  и Манчестър Юнайтед са съответно на четвърто и пето място в подреждането. Класацията се допълва от европейския клубен шампион Реал Мадрид, Ливърпул и Ювентус.", "date": "2018.05.01", "title": "Спорт: Манчестър Сити е похарчил най-много пари за трансфери за последното десетилетие"}
{"url": "http://www.focus-news.net/news/2018/05/01/2516844/predstoyashti-sabitiya-v-stranata-za-1-may-agentsiya-fokus.html", "text": "***\r\nОт 11.00 часа председателят на парламента ще поднесе цветя на гроба на Тодор Каблешков в двора на църквата „Успение Богородично“ в Копривщица. Тържественото честване ще започне в 11.30 часа пред Паметника-костница в града. Цвета Караянчева ще произнесе слово по повод 142-годишнината от Априлската епопея. Поднесени ще бъдат венци и цветя. На заслужили копривщенци ще бъдат връчени почетни плакети.\r\n***\r\nОт 20.20 часа председателят на Народното събрание ще участва в тържествената заря-проверка в Панагюрище по случай годишнината от Априлската епопея. Цвета Караянчева ще приеме почетния караул и ще произнесе слово.\r\n***\r\nОт 10.30 часа пред Националния дворец на културата (НДК) представители на КНСБ и Младежки форум 21 организират мобилен синдикален информационен център. На място освен полезни материали, всеки може да получи и безплатна трудово-правна консултация от експертите на КНСБ.\r\n***\r\nОт 10.30 часа в Рапортната зала на хирурзите в УМБАЛСМ „Н. И. Пирогов“ деца от Троян ще дарят специална апаратура за малките пациенти на лечебното заведение. \r\n***\r\nОт 11.00 часа от пл. „Света Неделя“ започва организирано от КТ „Подкрепа“ празнично шествие по повод 1 май – Деня на труда. То ще се придвижи до музея „Земята и хората“, където от 12.30 часа започва концерт на „Рок за труда“. \r\n***\r\nОт 11.00 часа, пред паметника на Незнайния войн (площад „Александър Невски”) ще започне събирането на участниците в организирания от БСП протест с искане за достойни доходи. Протестното шествие ще мине по маршрута пл. „Ал. Невски” – ул. „Г. С. Раковски” – бул. „Дондуков” – пл. „Независимост” (пред Министерски съвет). В 12.00 часа е началото на митинга. \r\n***\r\nОт 11.00 часа ще се състои официално откриване на пещерата „Добростански бисер“ като нова туристическа атракция в общината. \r\n***\r\nОт 10.00 до 20.00 часа на ул. „Александровска“ до Районен съд - Бургас (зад паметника \"Альоша\") ще се проведе пролетен фест „Фермери и творци“.\r\n***\r\nМинистърът на регионалното развитие и благоустройството Николай Нанков ще инспектира изпълнението на инфраструктурни обекти в Бургас.  В 11.00 часа на мястото на ремонта – дясното платно след п. в. Ветрен в посока Бургас, той ще се запознае с рехабилитацията на магистрала „Тракия“ в участъка Бургас – кв. Ветрен. След това министър Нанков ще провери напредъка по изграждане на четирилентово трасе на пътя Бургас - Слънчев бряг. В рамките на посещението си в Бургас министър Нанков ще инспектира реализирането на обекти, финансирани от ОПРР.\r\n*** \r\nНа Таблата пред Факултета по изобразително изкуство ще бъде подредена Изложба по повод Националния събор на овцевъдите.\r\n***\r\nОт 10.00 часа в голямата зала на ХГ „Иван Фунев“ ще се проведе паметна фотоизложба за наводнението във Враца на 1 май 1966 година. \r\n***\r\nОт 11.00 часа пред Народно читалище „Развитие 1869“ ще се проведе концерт на духовия оркестър при читалището. \r\n***\r\nОт 11.00 часа заместник-кметовете на Община Видин инж.  Цветан Асенов и Венци Пасков, заедно със секретаря на Общината Иванела Андреева ще присъстват на туристически празник  в местността Божурица. \r\n***\r\nОт 08.30 часа пред сградата на Община Каварна ще бъдат раздавани чували и ръкавици на желаещите да се включат в общоградското почистване.\r\n*** \r\nНа 1 май от 10.30 часа започва Литийното шествие от Историческия музей в Панагюрище до централния площад \"20 април\". Ритуалът по издигане на националното знаме на Република България е в 10.45 часа, а в 11.00 часа е заупокойната панихида за загиналите в Априлското въстание. В 11.30 часа на Национален мемориален комплекс „Априлци“ ще започне Военно-историческа възстановка „Мъжество и саможертва – Панагюрище 1876“, с участието на Национално дружество „Традиция“.\r\n***\r\nОт 18.30 часа жителите на село Попинци ще проведат мирен протест срещу проучването и разработването на площ „Борова могила“ от страна на „Асарел-Медет“ АД в община Панагюрище и община Стрелча, област Пазарджик.\r\n***\r\nОт 20.00 часа в Църногорския манастир „Свети Безсребреници Козма и Дамян“ над брезнишкото село Гигинци ще започне Всенощното бдение в чест на Пресвета Богородица Всецарица. \r\n***\r\nОт 14.00 часа на Русенския хиподрум ще се проведе изпитанието по Обездка, което е част от провеждащия се Национален турнир по Всестранна езда.\r\n***\r\nОт 18.00 часа в зала „Петър Стайков” ще бъде открита изложба с  творби на доц. д-р Кирил Божков, преподавател в катедра „Живопис” на Националната художествена галерия „Николай Павлович”.", "date": "2018.05.01", "title": "Предстоящи събития в страната за 1 май (Агенция „Фокус“)"}
{"url": "http://www.focus-news.net/news/2018/05/01/2516843/pregled-na-osnovnite-temi-v-svetovniya-pechat-agentsiya-fokus.html", "text": "37-годишен български гражданин е осъден на две години от върховния съд на Бермудските острови за опит да обере банкомати на територията на страната, пише  Jamaica Observer.\r\nДанаил Дамов е също така осъден на още десет месеца за повреждането на два банкомата. Прокуратурата смята, че извършителят е пристигнал в Бермудите от България като посетител, за да „извърши сложно престъпление, което изисква разбиране и целенасоченост“.\r\nДамов е пристигнал на островите през септември през 2016 г. и е била заловен от охранителните камери как рови в банкомат с друг човек. По-късно суми от банковите сметки на трима души, използвали скоро преди машината са били източени в сметки в Доминиканската република. Полицията открива две малки дупки при четеца за карти.\r\nПри задържането на Дамов на 13 октомври 2017 г. у него е открито устройство за „скиминг“ на карти. \r\nПо време на процеса извършителят заяви, че е „направил голяма грешка“ и че „дълбоко съжалява“.\r\n***  Президентът на САЩ Доналд Тръмп обмисля дали потенциалната среща с лидера на Северна Корея Ким Чен-ун да не се проведе в Демилитаризираната зона, която разделя двете Корея, пише  The Washington Post.\r\n„Обмисляме редица държави за срещата, но няма ли Къщата на мира на границата между Северна и Южна Корея да бъде по представително, важно и трайно място отколкото някоя трета страна? Просто питам“, написа Тръмп на профила си в социалната мрежа „Туитър“.\r\nТръмп по-рано заяви, че в момента се уточнява къде ще се срещне с Ким Чен-ун. Очаква се срещата да се проведе в края на май или в началото на юни.\r\n***  Когато в края на миналата година турският президент Реджеп Тайип Ердоган посети Гърция (и това е първото подобно посещение на президента на Турция за повече от шест десетилетия), имаше надежди, че и гостът и домакините ще могат да се намерят някои формула за намаляване на степента на напрежение, коментира  The Kiev Times.\r\nНо последните няколко месеца разочароваха оптимистите. Вместо да се занимават с предишните проблеми  Турция и Гърция  създават нови - както в небето, така и в морето.\r\nНа 27 март турският съд отказа да освободи под гаранция двама гръцки войници, които бяха арестувани, след като са пресекли гръцко-турската граница преди няколко седмици. Войниците казват, че са загубили пътя си и са стигнали до територията на Турция поради плътния сняг и мъгла. Прокуратурата ги обвини в шпионаж. Гръцкият премиер Алексис Ципрас сравнява Ердоган със султан и го обвинява, че е превърнал задържаните гърци в заложници. Турция многократно се е обръщала към Гърция да ѝ предаде осемте турски войници, които са избягали на  другата страна на Егейско море след неуспешния опит за преврат през юли 2016 г.\r\nДемагозите и от двете страни се погрижиха да гарантират спорът за въздушните и морските граници да продължи да трови гръцко-турските отношения. Спорът за няколко островчета в Егейско море, което почти доведе двата съюзника в НАТО до война през 90-те години, отново избухна през февруари, когато турски кораб се блъсна в района с гръцки съд. \r\nТурският премиер предупреди гърците да не бъдат като пирати. Ердоган, опитвайки се да подкрепи националистическата ярост преди изборите, насрочени за следващата година, си спомни победата на турците по време на нахлуването на гръцките войски през 1922 г.\r\n*** Генералният секретар на НАТО Йенс Столтенберг заяви, че е необходимо просто да се погледне картата, за да се разбере стратегическата важност на Турция за Алианса, пише  Daily Sabah.\r\n„Турция е ценен съюзник и е важна за нашата обща отбрана“, заяви Столтенберг, добавяйки, че страната е особено важна, защото предоставя инфраструктура за глобалната борба срещу тероризма. Той подчерта, че Турция е неделима част от НАТО и решенията на блока и неговите операции и мисии се извършват и от нея.\r\nСтолтенберг отбеляза, че Турция се намира в стратегически регион до съседи като Ирак и Сирия, където присъстват групи, които са заплаха за страните от НАТО.\r\n*** Водената от САЩ коалиция срещу „Ислямска държава“ съобщи, че закрива щаба, който отговаря координирането на сухопътните операции в Ирак, „отбелязвайки края на големите операции срещу ислямистите в страната“, пише   The Hill.\r\nКомандването ще бъде слято с общото командване на операцията срещу „Ислямска държава“, което провежда и въздушни удари. „Това е символичен жест, почитащ упоритостта и жертвите на коалиционните ни партньори. Благодарение на успеха ни  ще  продължим подкрепата си под общото командване на коалицията“, заяви генерал-майор Уолтър Пият, бивш командващ на наземната операция.\r\nТова означава, че  ролята на коалицията „еволюира от подкрепата на наземните операции до трениране и развитие на самодостатъчността на иракските сили за сигурност“, пише в заявление на международната коалиция.\r\nИракският министър-председател Хайдер ал Абади обяви победата срещу „Ислямска държава“ през декември. Въпреки това операциите продължават по издирването на последните останки от терористичната групировка и предотвратяването на повторната ѝ поява.\r\n***", "date": "2018.05.01", "title": "Преглед на основните теми в световния печат (Агенция „Фокус“)"}
{"url": "http://www.focus-news.net/news/2018/05/01/2517070/kondoliza-rays-bivsh-darzhaven-sekretar-na-sasht-izlizaneto-na-stranata-ot-yadrenoto-sporazumenie-s-iran-ne-e-tolkova-golyama-rabota.html", "text": "Излизането на САЩ от споразумението за ядрената програма на Иран не е „толкова голяма работа“. Това заяви бившият държавен секретар  Кондолиза Райс, отбелязва американското издание Washington Examiner.\r\n„Съюзниците обичат тази сделка и със сигурност се надявам, че в срещата им с президента Тръмп [френският държавен глава Еманюел] Макрон и германският канцлер Ангела Меркел са разговаряли за начини за подобряване на сделката, ако ще оставаме в нея\", заяви Райс пред телевизионния канал .\r\n„Но ако се измъкнем от тази сделка, ще бъде просто добре“, подчерта бившият първи дипломат на Вашингтон. \r\nРайс добави, че не би подписала сделката с Иран и че няма реални аргументи за оставането в нея. \r\n„Вероятно щях да остана в нея за целите на съюзниците, но нямам никакъв аргумент. Ако президентът реши да се откаже от сделката, нямам никакъв аргумент срещу това\" решение, коментира Райс. \r\nТръмп разполага с още няколко дни да реши дали САЩ ще останат в споразумението, за да потърсят промени в него,  или ще се оттеглят от него. По-рано тази седмица американският президент подчерта, че след договора, подписан през 2015 г., САЩ нямат „нищо“, но на Иран е предоставян достъп до милиарди долари. Но Тръмп също така заяви: „Това не означава, че няма да преговаряме за истинско споразумение\".\r\nРайс заяви, че презентацията на израелския премиер Бенямин Нетаняху показва, че Иран е излъгал за ядрената си програма. Съгласно думите й, това е доказателство, че е трудно да се има доверие на Техеран при изясняването на истината за това дали действа в съответствие със споразумението от 2015 г. „Когато знаеш, че една държава е лъгала многократно, тогава защо да й се доверяваш?“, бе въпросът, който Райс отправи в ефира на .Тереза Герова", "date": "2018.05.01", "title": "Кондолиза Райс, бивш държавен секретар на САЩ: Излизането на страната от ядреното споразумение с Иран не е толкова голяма работа"}
{"url": "http://www.focus-news.net/news/2018/05/01/2516845/tass-vladimir-putin-aktsentira-varhu-znachenieto-ot-nablyudenie-na-yadrenata-sdelka-s-iran-ot-vsichki-uchastvashti-v-neya.html", "text": "Ситуацията около ядрената сделка с Иран беше във фокуса при телефонния разговор между президента на Русия Владимир Путин и министър-председателя на Израел Бенямин Нетаняху, заявиха от пресслужбата на Кремъл в понеделник, цитирани от ТАСС.\r\n„Владимир Путин затвърди позицията на Русия, че ядрената сделка с Иран, която е от ключово значение за международната стабилност и сигурност, трябва да бъде стриктно наблюдавана от всички участващи в нея“, заявиха от Кремъл.\r\nПутин и Нетаняху обсъдиха и генерално ситуацията в Близкия Изток, включително и събитията в Сирия, и се съгласиха да продължат личните си контакти.\r\nРазговорът е по инициатива на израелската страна.  Йонислав Дочев", "date": "2018.05.01", "title": "ТАСС: Владимир Путин акцентира върху значението от наблюдение на ядрената сделка с Иран от всички участващи в нея"}
{"url": "http://www.focus-news.net/news/2018/05/01/2516849/sport-totnam-pobedi-uatford-s-20-kato-domakin.html", "text": "Тотнъм победи Уатфорд с 2:0 като домакин в среща от 36-ия кръг на английската Висша лига. Попаденията за Тотнъм отбелязаха Деле Али и голмайсторът на отбора Хари Кейн. След двубоя Тотнъм събира 71 точки и запазва 4-та си позиция, докато Уатфорд остава 13-ти с 38 точки.", "date": "2018.05.01", "title": "Спорт: Тотнъм победи Уатфорд с 2:0 като домакин"}
{"url": "http://www.focus-news.net/news/2018/05/01/2517076/hilyadi-sotsialisti-protestiraha-sreshtu-koruptsiyata-i-bednostta-v-otgovor-pravitelstvoto-iztakna-pravilnata-posoka-na-darzhavata-obzor.html", "text": "Над 15 хил. социалисти протестираха срещу мизерията и грабежа на 1 май – Деня на труда. Протестиращите проведоха шествие от паметника на Незнайния войн до Министерски съвет и скандираха: „Оставка“ и „Мафия“. В своето първомайско слово лидерът на БСП Корнелия Нинова се обърна към премиера Бойко Борисов и правителството и ги призова да си отидат заедно със задкулисието, за да я има България и да живее народът. Нинова призова и социалистите „да светнат прожекторите в своите градове и села“ и тази светлина да тръгне по цялата страна, за да се види истината. „Те ни искат разделени и на колене. Ние сме изправени, г-н Борисов. Вие искате да ви ръкопляскаме вкъщи пред телевизорите, но ние сме тук, за да протестираме. Ние не сме на колене и не ръкопляскаме по нареждане. Изправени сме, горди българи сме, смели българи сме и сме тук да ви кажем: „Оставка“, заяви лидерът на БСП пред хилядите социалисти. Председателят на Градския съвет на БСП – София Калоян Паргов заяви, че ако управляващите не искат да чуят народа, ще им се наложи да го направят на изборите. Паргов заяви, че  България трябва да се превърне в справедлива и социална държава. „Това не е просто химера. Това ще стане реалност, ако сложим край на разграбването на държавата, на експлоатацията на трудовите хора, на новите форми на класови противопоставяния. България ще стане справедлива и социална държава“, подчерта Паргов. Митингът започна с химна на България и този на Европейския съюз и завърши с химна на Интернационала. \r\nВ отговор управляващите заявиха, че държавата се движи в правилната посока, а БСП руши институциите. Вицепремиерът Томислав Дончев коментира: „Влизането в Министерски съвет не става със засилване по „Дондуков“. Човек, колкото и дълго да престои там, дори да си инсталира бюрото, пътят минава през избори“. По повод призива на левицата за оставка на кабинета „Борисов“ 3 вицепремиерът заяви: „Не само днес, а последната 1 година чуваме призиви за оставка. Едва ли има нужда да припомням, че оставката за нас никога не е била проблем“. Управляващите поеха ангажимент да отговорят на социалните искания на протестиращите граждани, както и да бъдат довършени транспортните артерии. Финансовият министър Владислав Горанов посочи, че лидерската криза в БСП ескалира чрез вокални измерения, които нарушават качеството на политическия живот. По думите му опитът чрез институционално противопоставяне да се изгради усещането за нестабилност в държавата няма да донесе политически дивидент за никого. „Всички фалцети, използвани в политиката, дори на днешния ден, са несъотносими към икономическото развитие. Това, което се случва в държавата, е положително, независимо от възприятието в главите на опозицията“, каза още Владислав Горанов. Министърът на отбраната Красимир Каракачанов посочи: „Колелото се сменя, един ден тези, които днес са опозиция може би ще бъдат на власт. Когато си разрушавал основите на държавността, което е стара традиция на БСП, утре и на теб ще ти е трудно. Крайно време е да излезем от тази спирала“. Според него БСП злоупотребява с президентската институция, като я използва за допълнително украсяване на тезите си. Владислав Горанов допълни, че самодоволството на левицата от единствените спечелени избори в последните 10 години не носи позитиви на президента Румен Радев. „Каня Корнелия Нинова да пием по една бира, ако има време и не е седнала на агнешко, да си поговорим чисто като българи“, коментира Красимир Каракачанов и призова политиците да не се мразят, да не си говорят само на леви и десни, на управляващи и опозиция.", "date": "2018.05.01", "title": "Хиляди социалисти протестираха срещу корупцията и бедността - в отговор правителството изтъкна правилната посока на държавата (ОБЗОР)"}
{"url": "http://www.focus-news.net/news/2018/05/01/2517083/kmetat-na-panagyurishte-nikola-belishki-po-volyata-na-bog-i-chrez-zhertvite-na-nay-dostoynite-i-nevinnite-ot-praha-na-martvite-vazkresihme-darzhavata-si.html", "text": "По волята на Бог и чрез жертвите на най-достойните и невинните от праха на мъртвите възкресихме държавата си. Това каза кметът на Панагюрище Никола Белишки по повод 142-та годишнина от Априлското въстание, предаде репортер на Агенция „Фокус“. „Пролет като рай, всичко живо въодушевено и невъодушевено се размърдало, а нивите на българина обрасли в бурени, ръката, която ги плевяла и чистела сега виеше туплест фишек“, казва Захари, летописецът на онзи смутен април от 1876 г. В онази пролет на летото 1876-то шест череши тук в Панагюрище не цъфнали, отрязал ги майсторът Стоил Финджиков, за да ги превърне в топове. Отправил към Господ необичайна, но свята молитва – „О, Боже, благослови нас и нашето слабо оръжие и топът да бъде страшен и страшно да бъде въстанието. И сред цъфналата пролет в бяло, под зеленото знаме на княгинята, в кървава клетва обрекли се юнаци с пушки кремъклийки и черешови топове възстанаха срещу империята, заради вярата, заради земята бащина, заради достойнството си на човеци и на българи“, започна словото си кметът Белишки. „Не потъпкаха нито вярата, нито достойнството си, нито клетвата си. Славно свършиха панагюрци, никой от тях не сложил оръжие, дори когато краят бил ясен, те гордо защитавали градеца ни, после всяка махала, после всяка къща, биели се лъвски жадните за свобода срещу жадните за плячка. А воеводата Бенковски казал на топчията: „Не бой се, топчийо, твоят топ гърмя от баира срещу султана, неговият екот ще се чуе из цяла Европа и той ще донесе нам свобода. И Господ чул молитвата на топчията. Страшно било въстанието, така, както страшно било 5-вековното робство. И потекла Луда Яна кървава. Като житни класове посечени падали деца, жени и старци. Оплискал се в алено вековният калдъръм. Пурпурно светели пожарите, превръщащи домове в пепелища в зеления балкански градец, сред цъфналата в бяло пролет. И по волята на Бог и чрез жертвите на най-достойните и невинните, от праха на мъртвите възкресихме държавата си“, заяви той. \r\n„Днес ще коленичим, ще помълчим минута в памет и молива, в признателност към тях - чедата на България, към юнаците, които искали да живеят, но загинали за нея – за земята българска, към майките, които копаели с пръсти гробове и кладенци и ги пълнели със сълзи, към младенците, невинните, тичали босоноги към нея, не живели, нивга не мразили, още не любили“, заяви Белишки. \r\n„Минута мълчание, минута време, в което ще се опитаме да ги потърсим в безвремието, за да можем да се докоснем до тяхната сила, вяра и дух, до саможертвата, която направиха, за да ни има нас днес и да се наричаме българи. Минута на равносметка, минута на размисъл. Но стига ли една минута? Достатъчна ли е днес, за да се запитаме 142 години по-късно, когато имаме повече опит, имаме ли повече мъдрост? Днес, когато толкова се вълнуваме от политически зрелища, а сме безразлични към страданието на ближния. Днес, когато имаме толкова много информация и толкова малко знания. Днес, когато има толкова много вярващи и толкова малко вяра, ослепели от злоба и простащина, оглушели от омраза, от лешоядните крясъци на ежедневието, чуваме ли тях – апостолите, мъчениците за вяра и свобода. Тези, които доказаха на целия свят, че нашият народ е силен в своето единение. Помним ли още онези послания от април 1876 година? Извезани на знамето на княгинята, записани в кървавото писмо“, каза още той.\r\n„Достатъчна ли е тази минута днес, да се замислим имаме ли вяра, единение, национален идеал, защото ако ги няма, онази свобода от знамето скоро ще е смърт. Достатъчна ли е тази минута, за да си припомним, че тази свобода, за която те умряха, днес ние трябва да изживеем достойно, да я изпълним с малки човешки добрини, вяра, любов, духовност, да я градим с дела и смисъл за България, защото Отечеството това не е само прахът на мъртвите, Отечеството е и днес в единение да правим жертви в името на другите и в името на бъдещето на България, за да ни има, за да сме цял един велик народ во веки веков“, допълни кметът Никола Белишки.", "date": "2018.05.01", "title": "Кметът на Панагюрище Никола Белишки: По волята на Бог и чрез жертвите на най-достойните и невинните от праха на мъртвите възкресихме държавата си"}
{"url": "http://www.focus-news.net/news/2018/05/01/2516848/the-moscow-times-ruskite-rabotnitsi-otchayano-se-opitvat-da-spasyat-udarenata-ot-sanktsiite-kompaniya-rusal.html", "text": "Работниците в руската компания за алуминий Русал се опитват да обединят ресурси за закупуването на компанията от своя собственик в опит да запазят достъп до международния пазар и да запазят работните си места, пише The Moscow Times.\r\nСАЩ наложиха санкции този месец срещу милиардера Олег Дерипаска и осемте компании, в които той е сериозен акционер, включително Русал. След като Русал изгуби половината от стойността си, САЩ заявиха че може да премахнат компанията от списъка със санкциите, ако Дерипаска се откаже от собствеността си.\r\n„Разбира се, надеждите ни бяха увеличени, когато американците предложиха премахване на санкциите“, заяви работник на компанията от завода в Богословск.\r\nВъпреки, че национализирането на Русал би било „по-надеждно“, работниците заявиха, че са готови да „участват както могат“, за да задържат 3 700-те работници и 1 500-те души персонал в завода в Краснотуринск.\r\n„Главната цел е да задържим работните си места“, заяви работник от Богословск.\r\nРаботници от завода в Сибир предупредиха, че „хората ще въстанат“, ако техният работодател съкрати част от персонала. Йонислав Дочев", "date": "2018.05.01", "title": "The Moscow Times: Руските работници отчаяно се опитват да спасят ударената от санкциите компания Русал"}
{"url": "http://www.focus-news.net/news/2018/05/01/2516853/balgarskoto-predsedatelstvo-shte-dade-prioritet-na-rabotata-po-zakonodatelniya-paket-nova-sdelka-za-potrebitelite-obzor.html", "text": "Конференция за защита на потребителите, посветена на най-актуалните новости, свързани с бъдещето развитие на европейската потребителска политика под наслов „Потребителското право и политика за защита на потребителите днес. Можем ли да се справим по-добре?“ се проведе в София. Участие в събитието взеха Вера Йоурова, комисар по правосъдие, защита на потребителите и равенство между половете, Емил Караниколов, министър на икономиката, Димитър Маргаритов, председател на Комисия за защита на потребителите, представители на научните среди и водещи експерти в областта на потребителската защита. \r\nУчастниците в конференцията обсъдиха Законодателния пакет „Нова сделка за потребителите“. Коментирана бе необходимостта от прозрачност на онлайн пазарите, засилване и опростяване на изискванията за предоставяне на информация в законодателството за защита на потребителите, предвиждането на пропорционални ефективни и възпиращи финансови санкции за нарушения на законодателството. Новата Директива за защита на колективните интереси на потребителите също намери място в дискусията. \r\nПредседателят на Комисията за защита на потребителите (КЗП) Димитър Маргаритов посочи, че санкциите за нелоялни търговски практики могат да достигат до 4% от годишния оборот на търговеца, което ще улесни контролните органи в усилията им да осигурят по-ефективна защита на потребителите. „Ние многократно сме коментирали необходимостта от уеднаквяване на подхода при изчисляване размера на санкциите в посока на това те да представляват процент от годишния оборот на търговеца. Има значение дали едно и също нарушение е извършено от продавача в кварталния магазин, от голяма търговска верига или от оператор, който продава на световния пазар и търгува с милиони и милиарди потребители“, заяви Маргаритов. Той допълни, че в момента КЗП е ограничена между санкции от 10 000 и 30 000 лв. за нелоялни търговски практики и по този начин няма справедливо възмездие за тези, който нарушавайки закона, уврежда интересите на стотици потребители и за онзи, който би могъл да увреди интересите само на няколко от тях. \r\nПо думите му новите правила ще защитят над 1,61 милиарда потребители на дигиталния пазар, а продажбите там възлизат на 1,9 трилиона долара с прогнози да нараснат до 4,6 трилиона долара до 2020 г. Те ще повишат и доверието им в този способ за търговия. „Повече прозрачност в резултатите от търсенето в онлайн платформи ще даде възможност на потребителите да бъдат ясно информирани, когато резултат от търсенето се заплаща от търговец и относно основните параметри, определящи класирането на резултатите”, заяви Маргаритов. \r\nМинистърът на икономиката Емил Караниколов подчерта, че трябва да се осигури справедлив баланс между защитата на потребителите и интересите на търговците, като едновременно с това се засили доверието и правната сигурност за икономическите оператори и се насърчи развитието на трансграничната електронна търговия. „Българското председателство ще даде приоритет на работата по законодателния пакет „Нова сделка за потребителите“. Убеден съм, че законодателната инициатива на Комисията представлява добра възможност за подобряване на средата в Европейския съюз, както за потребителите, така и за предприятията и правоприлагащите органи“, посочи Караниколов. По думите му потребителите трябва да се чувстват уверени, че могат да пазаруват свободно независимо от мястото, начина и средствата в рамките на целия многообразен вътрешен пазар, но също да са информирани за правата си и да бъдат запознати със средствата за правна защита, с която разполагат. \r\nЕвропейският комисар по въпросите на правосъдието, потребителите и равнопоставеността между половете – Вера Йоурова посочи, че потребителят е по-слабата страна в отношенията с търговците и затова трябва да бъде защитен с по-силни мерки. Според нея това е възможност да се подават колективни искове от страна на потребителите, когато има нанесени вреди. „Налагаме и санкции, които ще бъдат в сила в при трансгранични нарушения“, заяви Йоурова. Тя уточни, че насочват вниманието към потребителите в цифровата ера. По думите ѝ потребителят трябва да бъде информиран с кого сключва договори в такива платформи и какъв е адресът, на който потребителят може да се оплаче. Йоурова подчерта, че искат потребителите да усетят справедливия ЕС в своята потребителска кошница. Тя уточни, че са приключили с методиката на проверяване и изпитване на качеството на храните. „Държавите членки ще определят сами ресорните органи, които ще упражнят тези мерки. Вече сме провели конкретни тестове и в България, и в други страни. Тестването бе извършено чрез различни методи. Така се стигна до призива за единна методика. Ще я предоставим на държавите членки, така че веднага могат да пристъпят към откриване на този проблем. Тогава могат да се проведат диалози с производителя. Той трябва да посочи обективни причини за различно качество“, допълни тя. По думите ѝ, ако те не предоставят доказателства, тогава отговорният орган ще определи производство.\r\nЛюба АЛЕКСИЕВА", "date": "2018.05.01", "title": "Българското председателство ще даде приоритет на работата по законодателния пакет „Нова сделка за потребителите“ (ОБЗОР)"}
{"url": "http://www.focus-news.net/news/2018/05/01/2516855/the-daily-express-velikobritaniya-riskuva-da-napravi-katastrofalna-greshka-ako-tereza-mey-sklyuchi-pribarzana-targovska-sdelka-s-donald-tramp.html", "text": "Тереза Мей ще извърши „катастрофална грешка“, ако вкара Великобритания в прибързана търговска сделка със САЩ преди да е осигурила обширна търговска стратегия за пост-европейска Великобритания, предупредиха от парламентарна комисия, пише британският всекидневник The Daily Express.\r\nСАЩ са главния приоритет на британското правителство за сключване на търговска сделка след излизането от Европейския съюз и президентът на САЩ Доналд Тръмп заяви, че очаква „страхотна“ трансатлантическа сделка.\r\nНо Тереза Мей бе предупредена, че рискува да се откаже от бъдещите търговски сделки с Европа, ако прекалено бързо се обърне към САЩ.\r\nПредседателят на Международната комисия по търговия Ангъс МакНийл, предупреди че би било „катастрофална грешка“ да се започнат преговори без да се начертае стратегия базирана на доказателства, преди това.\r\nВашингтон даде знаци, че ще иска да види отстъпки в регулациите при някои сектори като част от сделка между САЩ и Великобритания.\r\nМакНийл обаче заяви, че приравняването на британските регулации с американските би рискувало създаването на „непробиваеми търговски бариери“ с Европа в замяна на „недоказани“ икономически ползи.\r\nТой обвини правителството в „упражняване на двумислие“ държейки на перспективата за „гърне със злато в края на брекзитската дъга“ докато в същото време отказва да направи реална оценка на една възможна търговска сделка със САЩ.\r\nМакНийл заяви, че изграждането на стратегия трябва да бъде завършена не само преди започването на преговори със САЩ, но и преди финализирането на бъдещите търговски взаимоотношения с ЕС.\r\n„Като най-големия единичен търговски партньор на Великобритания, е лесно да се види защо правителството желае да промотира по-свободна търговия със САЩ и е безспорно, че някои сектори от британската икономика биха могли да се възползват от намалените регулаторни бариери и подобрения пазарен достъп до САЩ“, допълни МакНийл.\r\n„Но би било катастрофална грешка да се прибързват разговорите със САЩ без всеобхватна търговска стратегия. Дори в най-перфектните обстоятелства, търговски отстъпки ще трябва да се направят, за да се постигне обширна сделка със САЩ. Без търговска стратегия, не бихме имали идея какви може да са тези отстъпки“, обясни още той. Йонислав Дочев", "date": "2018.05.01", "title": "The Daily Express: Великобритания рискува да направи „катастрофална грешка“ ако Тереза Мей сключи прибързана търговска сделка с Доналд Тръмп"}
{"url": "http://www.focus-news.net/news/2018/05/01/2517073/afp-upravlyavashtata-partiya-v-armeniya-othvarli-kandidaturata-na-nikol-pashinyan-za-premier.html", "text": "Управляващата партия на Армения няма да подкрепи кандидатурата на опозиционния лидер Никол Пашиниан за поста министър-председател, предава AFP, като се позовава на високопоставен член на парламента в Ереван.\r\n„Ние ще гласуваме против кандидатурата на Никол Пашинян\", увери председателят на парламентарната фракция на управляващата Републиканска партия Ваграм Багдасарян.Агенция „Фокус“ припомня: \r\nПротестите в Армения започнаха на 13 април. Опозицията се противопостави на избора на Серж Саркисян, бивш президент, за министър-председателския пост, като го обвини в неефективно управление и влошаване на икономическата ситуация в страната.\r\nВъпреки това на 17 април парламентът утвърди Саркисян за премиер на Армения. В отговор опозицията обяви началото на „Кадифена революция“. Едва седмица по-късно, на 23 април, Саркисян подаде оставка.Тереза Герова", "date": "2018.05.01", "title": "AFP: Управляващата партия в Армения отхвърли кандидатурата на Никол Пашинян за премиер"}
{"url": "http://www.focus-news.net/news/2018/05/01/2516851/the-guardian-tereza-mey-shte-potarsi-razgranichavane-ot-skandala-uindrash-sled-ostavkata-na-ambar-rad.html", "text": "Британският премиер Тереза Мей направи опит да се дистанцира от скандала с насилствените депортации на вътрешното министерство, който вече взе скалпа на един от нейните най-високопоставени министри, Амбър Ръд, пише британското издание The Guardian.\r\nТереза Мей се опита да сложи ограничителна линия на скандала, заявявайки че Амбър Ръд е подала оставката си само върху една грешка, по този начин отделяйки случая от по-широкия скандал с депортациите.\r\nТя отново отказа да стовари вината върху някого за създаденото фиаско.\r\nСаджид Джавид, новоназначеният вътрешен министър след оставката на Ръд, обеща да осигури отношение на „порядъчност и честност“ към хората засегнати от скандала „Уиндръш“.\r\nМей заяви, че е правилно правителството да продължи да се разправя с нелегалната имиграция чрез насилствена депортация, политика която съществуваше по време на нейния престой като вътрешен министър.\r\n„Когато аз бях вътрешен министър, да, имаше цели за извеждане на хора от страната, които бяха тук нелегално“, заяви тя.\r\n„Амбър Ръд беше много ясна относно причините, заради които подаде оставка – това беше заради некоректната информация, която тя е подала на Камарата на общините“, обясни Мей.\r\n„Ако погледнете това, което правим като правителство, и сме правили през годините като правителство, ще видите че просто отговаряме на нуждата на хората да видят, че правителството се бори с нелегалната имиграция. И ние правим точно това. Сега, видяхме че поколението „Уиндръш“ беше въвлечено по начин, който предизвика тревога сред това поколение. Заради това учредихме поделение, което да помогне на тези хора да си осигурят документите, които са им нужни“, заяви още Тереза Мей. Йонислав Дочев", "date": "2018.05.01", "title": "The Guardian: Тереза Мей ще потърси разграничаване от скандала „Уиндръш“ след оставката на Амбър Ръд"}
{"url": "http://www.focus-news.net/news/2018/05/01/2516846/sputnik-vlastite-v-sasht-premahnaha-ruskoto-zname-ot-rezidentsiyata-na-generalniya-konsul-na-rusiya-v-siatal.html", "text": "Властите в САЩ премахнаха руското знаме от вече отнетата резиденция на генералния консул на Русия в Сиатъл, съобщиха от посолството на Русия в САЩ, цитирани от Sputnik.\r\nРуското посолство в САЩ отбеляза, че премахването на руското знаме е сериозно нарушение на нормите на международното право.\r\nОт посолството обявиха, че Москва настоява от американските власти да върнат руското знаме на мястото му. Йонислав Дочев", "date": "2018.05.01", "title": "Sputnik: Властите в САЩ премахнаха руското знаме от резиденцията на генералния консул на Русия в Сиатъл"}
{"url": "http://www.focus-news.net/news/2018/05/01/2516858/ochakva-se-zakonodatelstvoto-sreshtu-dvoyniya-standart-pri-hranite-v-es-da-se-prieme-do-proletta-na-2019-g-obzor.html", "text": "Надявам се, че ще бъде взето решение до средата на 2019 г. за промяната в законодателството, свързано с двойния стандарт на храните. Това заяви европейският комисар по въпросите на правосъдието, потребителите и равнопоставеността между половете – Вера Йоурова във връзка с международен форум на високо равнище, посветен на двойния стандарт при храните в ЕС на тема „Двойни стандарти при храните в ЕС: къде сме и как да решим проблема на Европейско ниво“, който се провежда в рамките на Българското председателство на Съвета на ЕС и под патронажа на премиера Бойко Борисов. \r\nВ изказването си комисар Йоурова подчерта, че е обсъждала темата с министрите на промишлеността и земеделието от ЕС и всички си дават сметка, че този проблем съществува. \r\n„Бих се срамувал много, ако бях на мястото на тези вериги и производители. Страшно обидно звучи. Всички, които ме познават знаят, че съм един от най-големите защитници на европейската перспектива. Не ми е минавало през ума, че е възможно такива големи авторитетни компании да си позволят да правят подобно нещо”, коментира премиерът Бойко Борисов в изказването си и подчерта, че единството на Европейския съюз трябва да означава единен стандарт.\r\nМинистърът на Българското председателство на Съвета на ЕС Лиляна Павлова коментира, че ще бъдат положени всички усилия тази законодателна инициатива да бъде бързо придвижена напред, за да може австрийското председателство да приключи работата по този пакет и да има както ясни и единни стандарти, така и високи санкции за тези, които ги нарушават. \r\nНа форума участваше и омбудсманът Мая Манолова. В изказването си тя подчерта, че най-високо би следвало да стоят правата на гражданите, а не икономическите интереси на големите корпорации. „Изказваме съмнения, че включването на националния вкус като оправдание за производителите на предлагане на различни стандарти в утвърдени брандове е проблем. Скептична съм кой и как може да докаже съществуването на национален вкус, когато става дума за бебета. Трябва да се върви към ясна регламентация, която и след промените в законодателството, да направи невъзможно предлагането на стоки с различно качество под една и съща марка на европейските потребители“, каза още Мая Манолова.", "date": "2018.05.01", "title": "Очаква се законодателството срещу двойния стандарт при храните в ЕС да се приеме до пролетта на 2019 г. (ОБЗОР)"}
{"url": "http://www.focus-news.net/news/2018/05/01/2516856/evrodeputatat-petar-kurumbashev-diskutira-vtoriya-mobilen-paket-s-transportniya-bransh-i-shte-vnese-predlozhenie-sreshtu-nego-obzor.html", "text": "Евродепутатът от Делегацията на българските социалисти в Европейския парламент Петър Курумбашев дискутира втория мобилен пакет с транспортния бранш и ще внесе предложение срещу него. Курумбашев заяви пред транспортния бранш, че правителството трябва да затвори темата за международния превоз на товари по време на европредседателството. Евродепутатът отчете, че не подкрепя безграничната и неограничена либерализация на каботажа за автобусите и предложението на ЕК за втори мобилен пакет. Той попита защо либерализацията на каботажа е добро нещо при автобусните превози, а в същото време забраната му за камиони е лошо. По думите му разликата между либерализацията на каботажа за камионите и за автобусите е „Европа на два морала”. \r\nМодератор на дискусията беше бившия министър на транспорта и председател на Съвета по транспорт към Националния съвет на БСП Петър Мутафчиев. Той изрази и мнение, че българският автомобилен бранш трябва да има представителство в Брюксел. Според него големият проблем в сектора идва от това, че се избягва от формулировката „превозвач” и че държавата по този начин не може да регулира този процес. Той коментира, че вторият мобилен пакет на ЕК за съжаление е коренно различен от първия. От своя страна заместник-председателят на ПГ на „БСП за България” и на Комисията по транспорт към Народното събрание Георги Свиленски разкритикува комисията, че именно при първия мобилен пакет не е била активна. Според Свиленски важното е да бъдат защитени българските превозвачи и това да се случи навреме този път. Свиленски обърна внимание, че позицията на ПГ на „БСП за България” ще бъде изградена след поредица от такива срещи с представители на сектора. Миролюб Столарски от Асоциацията на сдруженията в автомобилния транспорт заяви, че при всяка промяна, профсъюзите в сектора взимат страната на френската централа, която не ги защитава. Според него страната ни приема директно директивите, както са направени. От Асоциацията на автобусните превозвачи в България пък призоваха за приемане на обща декларация , която да даде правно основание за противопоставяне на Втория мобилен пакет на ЕК. В крайна сметка превозвачите, които присъстваха на дискусията се солидаризираха с организирания протест на 16 май 2018 г. Друга тема на дискусията бяха така наречените умни тахографи. Евродепутатът Георги Пирински обърна внимание, че срокът за въвеждането им е твърде кратък. Тази тема коментира и председателят на Управителния съвет на АЕБТРИ Георги Петърнейчев. Той заяви че е въвеждането на умните тахографи за две години е невъзможно. Според него другият въпрос е свързан с това колко ще струват те на превозвачите.\r\nДеница КИТАНОВА", "date": "2018.05.01", "title": "Евродепутатът Петър Курумбашев дискутира втория мобилен пакет с транспортния бранш и ще внесе предложение срещу него (ОБЗОР)"}
{"url": "http://www.focus-news.net/news/2018/05/01/2516859/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Председателят на най-голямата парламентарната фракция  в литовския парламент – тази на „Съюза на селяните и зелените“ Рамунас Кабаускис заяви, че президентът на страната Далия Грибаускайте е заплашена с импийчмънт, пише  „Московский Комсомолец“.\r\nПо-рано избухна скандал, че президентът се е опитвала да организира през 2014 г. заедно с тогавашния председател на „Съюза на либералите“  Елигиюс Масюлис натиск срещу медиите, за да престанат да критикуват кандидата за главен прокурор на страната, който тя е избрала.\r\nАдвокат Алгимантас Шиндейскис, занимаващ се с конституционно право също така заяви, че поведението на президента е несъвместимо с конституцията и че тя може да бъде отстранена с импийчмънт.\r\n„Напълно е вероятно, че депутатите може да задействат процедура на импийчмънт“, допълни той.\r\n***  Американските експерти се опитват да направят прогноза за съдбата на крилатите ракети „Томахоук“ попаднали в руски ръце след въздушните удари на САЩ по Сирия, пише  Правда.\r\nСпоред американските военно-технически издания Русия няма да използва отломките от американските крилати ракети за усъвършенстване на собственото си оръжие. По-скоро руснаците, изучили „Томахоук“ ще се научат как да го унищожават. Обичайно на изпитателния стенд се изучават командите на системата за насочване на ракетата.\r\nСпоред военните аналитици „предавките могат да се изпитат за устойчивост от радарно заглушаване, детайлите на двигателите могат да помогнат за откриването на ракетата с помощта на инфрачервено излъчване, а данните от бордовата навигация могат да се използват за информация за разположението на защитния радар“.  Според експертите доставените в Москва американски крилати ракети очакват „съдба по-лоша и от смъртта“.\r\nПо-рано министерството на отбраната на Русия демонстрира в Москва фрагменти от крилатите ракети на коалицията, свалени от ПВО на Сирия.\r\n*** Работниците в руската компания за алуминий Русал се опитват да обединят ресурси за закупуването на компанията от своя собственик в опит да запазят достъп до международния пазар и да запазят работните си места, пише The Moscow Times.\r\nСАЩ наложиха санкции този месец срещу милиардера Олег Дерипаска и осемте компании, в които той е сериозен акционер, включително Русал. След като Русал изгуби половината от стойността си, САЩ заявиха че може да премахнат компанията от списъка със санкциите, ако Дерипаска се откаже от собствеността си.\r\n„Разбира се, надеждите ни бяха увеличени, когато американците предложиха премахване на санкциите“, заяви работник на компанията от завода в Богословск.\r\nВъпреки, че национализирането на Русал би било „по-надеждно“, работниците заявиха, че са готови да „участват както могат“, за да задържат 3 700-те работници и 1 500-те души персонал в завода в Краснотуринск.\r\n„Главната цел е да задържим работните си места“, заяви работник от Богословск.\r\nРаботници от завода в Сибир предупредиха, че „хората ще въстанат“, ако техният работодател съкрати част от персонала.", "date": "2018.05.01", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/05/01/2516860/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Тереза Мей ще извърши „катастрофална грешка“, ако вкара Великобритания в прибързана търговска сделка със САЩ преди да е осигурила обширна търговска стратегия за пост-европейска Великобритания, предупредиха от парламентарна комисия, пише британският всекидневник The Daily Express.\r\nСАЩ са главния приоритет на британското правителство за сключване на търговска сделка след излизането от Европейския съюз и президентът на САЩ Доналд Тръмп заяви, че очаква „страхотна“ трансатлантическа сделка.\r\nНо Тереза Мей бе предупредена, че рискува да се откаже от бъдещите търговски сделки с Европа, ако прекалено бързо се обърне към САЩ.\r\nПредседателят на Международната комисия по търговия Ангъс МакНийл, предупреди че би било „катастрофална грешка“ да се започнат преговори без да се начертае стратегия базирана на доказателства, преди това.\r\nВашингтон даде знаци, че ще иска да види отстъпки в регулациите при някои сектори като част от сделка между САЩ и Великобритания.\r\nМакНийл обаче заяви, че приравняването на британските регулации с американските би рискувало създаването на „непробиваеми търговски бариери“ с Европа в замяна на „недоказани“ икономически ползи.\r\nТой обвини правителството в „упражняване на двумислие“ държейки на перспективата за „гърне със злато в края на брекзитската дъга“ докато в същото време отказва да направи реална оценка на една възможна търговска сделка със САЩ.\r\nМакНийл заяви, че изграждането на стратегия трябва да бъде завършена не само преди започването на преговори със САЩ, но и преди финализирането на бъдещите търговски взаимоотношения с ЕС.\r\n„Като най-големия единичен търговски партньор на Великобритания, е лесно да се види защо правителството желае да промотира по-свободна търговия със САЩ и е безспорно, че някои сектори от британската икономика биха могли да се възползват от намалените регулаторни бариери и подобрения пазарен достъп до САЩ“, допълни МакНийл.\r\n„Но би било катастрофална грешка да се прибързват разговорите със САЩ без всеобхватна търговска стратегия. Дори в най-перфектните обстоятелства, търговски отстъпки ще трябва да се направят, за да се постигне обширна сделка със САЩ. Без търговска стратегия, не бихме имали идея какви може да са тези отстъпки“, обясни още той.\r\n*** В референдума за напускане на Европейския съюз през 2016 година, 56% от населението на Северна Ирландия гласува за оставане в Европейския съюз. Въпреки това, регионът ще трябва да излезе заедно с останалата част от Великобритания на 29 март 2019 г. Република Ирландия, разбира се, ще остане част от ЕС. Това означава, че за пръв път Европейският съюз ще има външна граница на ирландския остров, пише британското електронно издание The Economist.\r\nКакви ще бъдат политическите и икономически последствия?\r\nПо време на сектантските проблеми между 1968 – 1998 ирландската граница е била тежко укрепена през повечето време. Хора и стоки, пресичащи 500-километровата граница, са спирани за митнически проверки и проверки на самоличността, докато британски хеликоптери патрулират наоколо. В днешни дни, в пълен контраст, човек може да премине границата без дори да разбере за това. Мерките за сигурност губят смисъла си след мирното споразумение на Разпети петък от 1998 г. Единният пазар на ЕС и митническият съюз са прекратили смисъла от проверки на вносни и износни стоки между двете страни.\r\nАко Великобритания напусне единния пазар и митническия съюз, както възнамерява правителството на Тереза Мей, тези проверки ще се завърнат под някаква форма. Но как? Ирландия заяви, че няма да приеме митнически проверки или инфраструктура на границата и Тереза Мей обещава да няма такива. Тя отхвърля идеята Северна Ирландия да остане част от митническия съюз, заедно с регулациите на единния пазар, тъй като това ще има ефекта на създаване на митническа граница в самата Великобритания. Цялата страна да остане в единния пазар и митническия съюз е вариант, който  Мей отхвърля като омекотен вид на Брекзит.\r\nТереза Мей със сигурност ще трябва да смекчи някоя от своите „червени линии“. Но правейки това тя създава заплахата от разпалване на националистически страсти от един или друг вид. Твърда и охранявана граница би разпалила ирландските националисти, за които отворената граница е ключова част от споразумението от 1998 г. Митнически проверки между Северна Ирландия и останалата част от Великобритания би разстроило юнионистите в Северна Ирландия, които са чувствителни за всяко нещо, което ги разделя. Оставането на цяла Великобритания в митническия съюз, би било счетено за предателство към Брекзит от английските националисти. Каквато и отстъпка да направи Тереза Мей, разпалване на страстите може да се очаква.\r\n*** Британският премиер Тереза Мей направи опит да се дистанцира от скандала с насилствените депортации на вътрешното министерство, който вече взе скалпа на един от нейните най-високопоставени министри, Амбър Ръд, пише британското издание The Guardian.\r\nТереза Мей се опита да сложи ограничителна линия на скандала, заявявайки че Амбър Ръд е подала оставката си само върху една грешка, по този начин отделяйки случая от по-широкия скандал с депортациите.\r\nТя отново отказа да стовари вината върху някого за създаденото фиаско.\r\nСаджид Джавид, новоназначеният вътрешен министър след оставката на Ръд, обеща да осигури отношение на „порядъчност и честност“ към хората засегнати от скандала „Уиндръш“.\r\nМей заяви, че е правилно правителството да продължи да се разправя с нелегалната имиграция чрез насилствена депортация, политика която съществуваше по време на нейния престой като вътрешен министър.\r\n„Когато аз бях вътрешен министър, да, имаше цели за извеждане на хора от страната, които бяха тук нелегално“, заяви тя.\r\n„Амбър Ръд беше много ясна относно причините, заради които подаде оставка – това беше заради некоректната информация, която тя е подала на Камарата на общините“, обясни Мей.\r\n„Ако погледнете това, което правим като правителство, и сме правили през годините като правителство, ще видите че просто отговаряме на нуждата на хората да видят, че правителството се бори с нелегалната имиграция. И ние правим точно това. Сега, видяхме че поколението „Уиндръш“ беше въвлечено по начин, който предизвика тревога сред това поколение. Заради това учредихме поделение, което да помогне на тези хора да си осигурят документите, които са им нужни“, заяви още Тереза Мей.\r\n*** Преговорите за Брекзит са под заплаха от разпадане, заради бъдещето на границата с Ирландия, заяви главният преговарящ на Европейския съюз за Брекзит Мишел Барние, пише британският всекидневник The Times.\r\nПо време на визита в Ирландия Мишел Барние призова премиера на Великобритания Тереза Мей да преосмисли промяна на границата с Ирландия. Той призова за „чисто и работещо споразумение за Ирландия“, което да бъде включено в сделката за Брекзит, добавяйки: „Докато не стигнем до това споразумение, има риск да няма сделка.“\r\nПремиерът на Ирландия Лео Варадкар предупреди, че „подходът на Великобритания към преговорите ще трябва да се промени по някакъв начин“, ако ще има решение по казуса. ЕС и Ирландия прилагат натиск към Великобритания да изложи плановете си за ирландската граница преди ключовата европейска среща на върха в края на следващия месец.\r\nБарние използва реч изнесена в Дъндолк, за да говори отново за план, който беше отхвърлен от Тереза Мей, за приемането на различни правила и проверки в Северна Ирландия от другата част на Великобритания.\r\n „Решението на Великобритания да напусне единния пазар и митническия съюз създава риск от възвръщането на твърда граница“, заяви Барние.\r\nГраницата с Ирландия ще бъде единствената сухопътна граница за Великобритания с Европейския съюз след Брекзит.\r\n***", "date": "2018.05.01", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/05/01/2516857/the-economist-kakvo-shte-znachi-brekzit-za-irlandskata-granitsa.html", "text": "В референдума за напускане на Европейския съюз през 2016 година, 56% от населението на Северна Ирландия гласува за оставане в Европейския съюз. Въпреки това, регионът ще трябва да излезе заедно с останалата част от Великобритания на 29 март 2019 г. Република Ирландия, разбира се, ще остане част от ЕС. Това означава, че за пръв път Европейският съюз ще има външна граница на ирландския остров, пише британското електронно издание The Economist.\r\nКакви ще бъдат политическите и икономически последствия?\r\nПо време на сектантските проблеми между 1968 – 1998 ирландската граница е била тежко укрепена през повечето време. Хора и стоки, пресичащи 500-километровата граница, са спирани за митнически проверки и проверки на самоличността, докато британски хеликоптери патрулират наоколо. В днешни дни, в пълен контраст, човек може да премине границата без дори да разбере за това. Мерките за сигурност губят смисъла си след мирното споразумение на Разпети петък от 1998 г. Единният пазар на ЕС и митническият съюз са прекратили смисъла от проверки на вносни и износни стоки между двете страни.\r\nАко Великобритания напусне единния пазар и митническия съюз, както възнамерява правителството на Тереза Мей, тези проверки ще се завърнат под някаква форма. Но как? Ирландия заяви, че няма да приеме митнически проверки или инфраструктура на границата и Тереза Мей обещава да няма такива. Тя отхвърля идеята Северна Ирландия да остане част от митническия съюз, заедно с регулациите на единния пазар, тъй като това ще има ефекта на създаване на митническа граница в самата Великобритания. Цялата страна да остане в единния пазар и митническия съюз е вариант, който  Мей отхвърля като омекотен вид на Брекзит.\r\nТереза Мей със сигурност ще трябва да смекчи някоя от своите „червени линии“. Но правейки това тя създава заплахата от разпалване на националистически страсти от един или друг вид. Твърда и охранявана граница би разпалила ирландските националисти, за които отворената граница е ключова част от споразумението от 1998 г. Митнически проверки между Северна Ирландия и останалата част от Великобритания би разстроило юнионистите в Северна Ирландия, които са чувствителни за всяко нещо, което ги разделя. Оставането на цяла Великобритания в митническия съюз, би било счетено за предателство към Брекзит от английските националисти. Каквато и отстъпка да направи Тереза Мей, разпалване на страстите може да се очаква. Йонислав Дочев", "date": "2018.05.01", "title": "The Economist: Какво ще значи Брекзит за ирландската граница"}
{"url": "http://www.focus-news.net/news/2018/05/01/2516850/the-times-irlandskata-granitsa-mozhe-da-bade-zaplaha-v-pregovorite-za-brekzit.html", "text": "Преговорите за Брекзит са под заплаха от разпадане, заради бъдещето на границата с Ирландия, заяви главният преговарящ на Европейския съюз за Брекзит Мишел Барние, пише британският всекидневник The Times.\r\nПо време на визита в Ирландия Мишел Барние призова премиера на Великобритания Тереза Мей да преосмисли промяна на границата с Ирландия. Той призова за „чисто и работещо споразумение за Ирландия“, което да бъде включено в сделката за Брекзит, добавяйки: „Докато не стигнем до това споразумение, има риск да няма сделка.“\r\nПремиерът на Ирландия Лео Варадкар предупреди, че „подходът на Великобритания към преговорите ще трябва да се промени по някакъв начин“, ако ще има решение по казуса. ЕС и Ирландия прилагат натиск към Великобритания да изложи плановете си за ирландската граница преди ключовата европейска среща на върха в края на следващия месец.\r\nБарние използва реч изнесена в Дъндолк, за да говори отново за план, който беше отхвърлен от Тереза Мей, за приемането на различни правила и проверки в Северна Ирландия от другата част на Великобритания.\r\n „Решението на Великобритания да напусне единния пазар и митническия съюз създава риск от възвръщането на твърда граница“, заяви Барние.\r\nГраницата с Ирландия ще бъде единствената сухопътна граница за Великобритания с Европейския съюз след Брекзит. Йонислав Дочев", "date": "2018.05.01", "title": "The Times: Ирландската граница може да бъде заплаха в преговорите за Брекзит"}
{"url": "http://www.focus-news.net/news/2018/05/01/2516862/reuters-dominikanskata-republika-skasa-otnosheniyata-si-s-tayvan-v-polza-na-kitay.html", "text": "Доминиканската република скъса отношенията си с Тайван след близо 80 години и смени предаността си към Китай, обявиха от Пекин във вторник, предава Reuters.\r\nТова е още един дипломатически удар за островната държава.\r\nНовината, че Доминиканската република се е съгласила да установи дипломатически отношения с Китай за сметка на Тайван породи строго осъждане от страна на тайванския външен министър Джоузеф У.\r\nТой обяви, че Китай е предложил финансов стимул, за да привлече подкрепата на Доминиканската република.\r\nТайван вече поддържа дипломатически отношения само с 19 държави, повечето от тях бедни държави в Централна Америка и Тихия океан.  Йонислав Дочев", "date": "2018.05.01", "title": "Reuters: Доминиканската република скъса отношенията си с Тайван в полза на Китай"}
{"url": "http://www.focus-news.net/news/2018/05/01/2516861/sadat-ostavi-v-aresta-kmeta-na-s-tazha-tsvyatko-balaburov-obvinen-v-svodnichestvo-obzor.html", "text": "Специализираната прокуратура повдигна обвинения на девет душа за участие в организирана престъпна група за набиране на жени за развратни действия в София, ръководена от настоящия кмет на село Тъжа Цвятко Балабуров. Те са задържани при съвместна операция на ГДБОП и Специализираната прокуратура, провела се на 27 срещу 28 април 2018 г. \r\nПо данни на разследващите групата е действала от началото на 2017 г. Под неин контрол са били двадесет жени от София и страната, които са били принуждавани да предлагат сексуални услуги срещу заплащане. Срещу тях не е упражнявано насилие, но повечето обаче са били държани в зависимост от участници в групата.\r\nНа жените била оставяна половината от заработваната от тях сума. Клиентите били набирани в популярно нощно заведение в София и чрез обяви.\r\nПредоставяни им били и помещения в къща и апартамент, недалеч от столичното нощно заведение. Нерядко жени били поръчвани и на адреси, където членове на групата ги транспортирали с лични автомобили срещу такса от 20 лв., която плащал клиентът. Шофьорите играели ролята на охранители на жените, често прибирали от тях дължимото на групата.\r\nПо случая са разпитани голям брой свидетели, в т.ч. пред съдия. В хода на разследването са използвани Специални разузнавателни средства.\r\nДнес Специализираната прокуратура внесе в Специализирания наказателен съд искане за налагане на мярка „Задържане под стража“ на седем от участниците в групата. На другите двама са определени мерки за неотклонение „Парична гаранция“. От своя страна съдът уважи искането на прокуратурата и остави кметът на Тъжа Цвятко Балабуров и останалите шестима задържани в ареста. \r\nЦветелин ДИМИТРОВ", "date": "2018.05.01", "title": "Съдът остави в ареста кмета на с. Тъжа Цвятко Балабуров, обвинен в сводничество (ОБЗОР)"}
{"url": "http://www.focus-news.net/news/2018/05/01/2516863/pregled-na-mezhdunarodnite-novini-do-6-chasa-agentsiya-fokus.html", "text": "Президентът на САЩ Доналд Тръмп реши да удължи решението си за налагане на митнически тарифи за стомана и алуминий върху Европейския съюз до 1 юни.\r\nИнформацията идва само часове преди изключенията за тарифите да изтекат в полунощ за ЕС, Канада, Мексико и други, след което големите вносители щяха да се изправят пред вносни мита от 25 процента за стомана и 10 процента за алуминий.\r\n1-месечното отлагане ще остави изключението в сила.\r\n*** Израелският министър-председател Бенямин Нетаняху заяви, че има „доказателства“ за тайна програма за развитие на ядрено оръжие в Иран.\r\nИзраелският министър-председател, който неколкократно заяви, че споразумението за ядрената програма на Техеран, подписано между Иран и още шест световни сили, трябва да бъде изменено или отменено, представи презентация, в която показа нещо, което нарече, „Иранско ядрено досие“.\r\n*** Външният министър на Иран Мохамад Джавад Зариф отхвърли новите обвинения на израелския премиер Бенямин Нетаняху, че Иран има секретна ядрена програма.\r\nВ пост в социалната мрежа „Туитър“ Зариф заяви, че президентът на САЩ Доналд Тръмп „използва стари преработени обвинения, които вече са отхвърлени от Международната агенция за атомна енергия, за да прекрати ядрената сделка.“\r\n„Колко удобно. Координирани обвинения от подправени открития на разузнаването само дни преди 12 май“, заяви Зариф, визирайки крайния срок на Нетаняху и Тръмп за прекратяване на ядрената сделка с Иран.\r\n*** Държавният секретар на САЩ Майк Помпео заяви в понеделник, че новопредставеният пакет от снимки и доказателства на Израел за ядрената оръжейна програма на Иран, са предимно нови за американските експерти.\r\nПомпео се срещна с премиера на Израел Бенямин Нетаняху в неделя във военната щабквартира на Израел и беше осведомен за материалите, които бяха представени след като първият дипломат на САЩ се прибра.\r\n„Мога да потвърдя пред вас, че тези документи са истински и автентични“, заяви Помпео пред репортери в самолета си.\r\n*** Властите в САЩ премахнаха руското знаме от вече отнетата резиденция на генералния консул на Русия в Сиатъл, съобщиха от посолството на Русия в САЩ.\r\nРуското посолство в САЩ отбеляза, че премахването на руското знаме е сериозно нарушение на нормите на международното право.\r\nОт посолството обявиха, че Москва настоява от американските власти да върнат руското знаме на мястото му.\r\n***  Според основната гръцка опозиционна партия „Нова Демокрация“ провокативните фалшификации на историята от страна на турския президент Реджеп Тайип Ердоган единствено подкопават отношенията между двете държави и народи.\r\nПартията отбелязва, че предизборният период в Турция не може да бъде извинение за напълно неприемливи позиции.\r\n„Историята, при всички случаи, е определила дългосрочния курс и поведение на Турция и Гърция. Това няма да се промени“, пише в официално заявление на опозиционната партия.\r\n*** Председателят на най-голямата партия в Италия Движение „Пет звезди“ Луиджи ди Майо призова да се свикат нови избори през юни, за да се разбие безизходицата в преговорите за формиране на ново правителство.\r\n„В момента, за мен няма друго решение“, заяви Ди Майо. Той обвини лявоцентристката Демократическа партия и крайнодясната „Лига“, че отказват да си сътрудничат с неговото движение, което спечели най-много гласове на изборите на 4 март.\r\n„Трябва да се върнем на урните колкото се може по-скоро. Партиите се страхуват от промяна, тогава нека гражданите изберат“, допълни политикът. Той призова водача на „Лигата“ Матео Салвини също да поиска нови избори.\r\nСлед изборите през март нито една партия или коалиция не получи достатъчно гласове, за да формира правителство. На свой ред президентът на Италия Серджо Матарела, който в момента води преговорите между партиите за формиране на правителство заяви, че изборите през юни ще бъдат невъзможни.\r\n*** При два взрива в столицата на Афганистан са загинали най-малко 26 души, включително и девет журналисти, пристигнали да докладват първия взрив и които, са били нападнати от камикадзе.\r\n„Подобни атаки причиняват невероятно човешко страдание на Афганиста. Още повече съм възмутен от това, че атаката е целяла специално журналисти“, заяви представителят на ООН в Афганистан Тадамичи Ямамото.\r\nСлед взрив в афганистанската столица на мястото на инцидента се събират международни журналисти. Според прессекретаря на МВР на страната Наджиб Даниш терорист-камикадзе се приближава до събралите се репортери, представящ се като журналист и се самовзривява. „Той е показал прескарта и е застанал край журналистите преди да се взриви“, заяви Даниш.\r\nОсем от загиналите журналисти са от местни медии. Агенция „Франс Прес“ съобщава, че главният ѝ афганистански фотограф Шах Марай е убит. Фотограф на „Ройтерс“ също е бил ранен от шрапнел.\r\nРанени са 49 души. Ислямска държава е поела отговорност за нападението.\r\n*** Камарата на лордовете на британския парламент гласува закон, даващ право на парламента да блокира правителството от напускане на ЕС без постигнато споразумение.\r\nЛордовете гласуваха с 335 срещу 224 гласа за изменения в закона, който ще даде на депутатите последната дума по резултата от преговорите между Лондон и Брюксел, включително и оставането в ЕС, ако преговарящите страни не успеят да постигнат споразумение.\r\n*** Президентът на Южна Корея Мун Джей-ин заяви, че неговият американски колега трябва да получи Нобелова награда за мир заради усилията му в преговорите за ядреното разоръжаване на Корейския полуостров.\r\nКъм Мун Джей-ин се обърна вдовицата на покойния южнокорейски президент Ким Дай-юнг, която заяви, че настоящият държавен глава заслужава Нобелова награда , след като стана първият на поста посетил Северна Корея. Обсъждайки това със своите асистенти Мун Джей-ин заяви, че Тръмп е този, който е достоен за наградата.\r\n„Президентът Тръмп трябва да получи Нобелова награда. Единственото нещо, от което се нуждая аз е мирът“, заяви Мун-Джей-ин. \r\nЧетирима бивши американски президенти са били лауреати на Нобеловата награда за мир: Теодор Рузвелт, Удроу Уилсън, Джими Картър и Барак Обама.\r\n***", "date": "2018.05.01", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/05/01/2516866/emsc-zemetresenie-s-magnitud-51-e-registrirano-blizo-do-nova-zelandiya.html", "text": "Земетресение с магнитуд 5.1 е регистрирано на островите Кермадек, Тихия океан, показва справка на интернет страницата на Европейския средиземноморски сеизмологичен център (EMSC).\r\nЗеметресението е регистрирано в 3:15 часа местно време (6:15 българско време) на дълбочина от 10 км.\r\nНяма данни за жертви и разрушения. Йонислав Дочев", "date": "2018.05.01", "title": "EMSC: Земетресение с магнитуд 5.1 е регистрирано близо до Нова Зеландия"}
{"url": "http://www.focus-news.net/news/2018/05/01/2516865/predstoyashti-sabitiya-v-stranata-za-1-may-agentsiya-fokus.html", "text": "***\r\nОт 11.00 часа председателят на парламента ще поднесе цветя на гроба на Тодор Каблешков в двора на църквата „Успение Богородично“ в Копривщица. Тържественото честване ще започне в 11.30 часа пред Паметника-костница в града. Цвета Караянчева ще произнесе слово по повод 142-годишнината от Априлската епопея. Поднесени ще бъдат венци и цветя. На заслужили копривщенци ще бъдат връчени почетни плакети.\r\n***\r\nОт 20.20 часа председателят на Народното събрание ще участва в тържествената заря-проверка в Панагюрище по случай годишнината от Априлската епопея. Цвета Караянчева ще приеме почетния караул и ще произнесе слово.\r\n***\r\nОт 10.30 часа пред Националния дворец на културата (НДК) представители на КНСБ и Младежки форум 21 организират мобилен синдикален информационен център. На място освен полезни материали, всеки може да получи и безплатна трудово-правна консултация от експертите на КНСБ.\r\n***\r\nОт 10.30 часа в Рапортната зала на хирурзите в УМБАЛСМ „Н. И. Пирогов“ деца от Троян ще дарят специална апаратура за малките пациенти на лечебното заведение. \r\n***\r\nОт 11.00 часа от пл. „Света Неделя“ започва организирано от КТ „Подкрепа“ празнично шествие по повод 1 май – Деня на труда. То ще се придвижи до музея „Земята и хората“, където от 12.30 часа започва концерт на „Рок за труда“. \r\n***\r\nОт 11.00 часа, пред паметника на Незнайния войн (площад „Александър Невски”) ще започне събирането на участниците в организирания от БСП протест с искане за достойни доходи. Протестното шествие ще мине по маршрута пл. „Ал. Невски” – ул. „Г. С. Раковски” – бул. „Дондуков” – пл. „Независимост” (пред Министерски съвет). В 12.00 часа е началото на митинга. \r\n***\r\nОт 11.00 часа ще се състои официално откриване на пещерата „Добростански бисер“ като нова туристическа атракция в общината. \r\n***\r\nОт 10.00 до 20.00 часа на ул. „Александровска“ до Районен съд - Бургас (зад паметника \"Альоша\") ще се проведе пролетен фест „Фермери и творци“.\r\n***\r\nМинистърът на регионалното развитие и благоустройството Николай Нанков ще инспектира изпълнението на инфраструктурни обекти в Бургас.  В 11.00 часа на мястото на ремонта – дясното платно след п. в. Ветрен в посока Бургас, той ще се запознае с рехабилитацията на магистрала „Тракия“ в участъка Бургас – кв. Ветрен. След това министър Нанков ще провери напредъка по изграждане на четирилентово трасе на пътя Бургас - Слънчев бряг. В рамките на посещението си в Бургас министър Нанков ще инспектира реализирането на обекти, финансирани от ОПРР.\r\n*** \r\nНа Таблата пред Факултета по изобразително изкуство ще бъде подредена Изложба по повод Националния събор на овцевъдите.\r\n***\r\nОт 10.00 часа в голямата зала на ХГ „Иван Фунев“ ще се проведе паметна фотоизложба за наводнението във Враца на 1 май 1966 година. \r\n***\r\nОт 11.00 часа пред Народно читалище „Развитие 1869“ ще се проведе концерт на духовия оркестър при читалището. \r\n***\r\nОт 11.00 часа заместник-кметовете на Община Видин инж.  Цветан Асенов и Венци Пасков, заедно със секретаря на Общината Иванела Андреева ще присъстват на туристически празник  в местността Божурица. \r\n***\r\nОт 08.30 часа пред сградата на Община Каварна ще бъдат раздавани чували и ръкавици на желаещите да се включат в общоградското почистване.\r\n*** \r\nНа 1 май от 10.30 часа започва Литийното шествие от Историческия музей в Панагюрище до централния площад \"20 април\". Ритуалът по издигане на националното знаме на Република България е в 10.45 часа, а в 11.00 часа е заупокойната панихида за загиналите в Априлското въстание. В 11.30 часа на Национален мемориален комплекс „Априлци“ ще започне Военно-историческа възстановка „Мъжество и саможертва – Панагюрище 1876“, с участието на Национално дружество „Традиция“.\r\n***\r\nОт 18.30 часа жителите на село Попинци ще проведат мирен протест срещу проучването и разработването на площ „Борова могила“ от страна на „Асарел-Медет“ АД в община Панагюрище и община Стрелча, област Пазарджик.\r\n***\r\nОт 20.00 часа в Църногорския манастир „Свети Безсребреници Козма и Дамян“ над брезнишкото село Гигинци ще започне Всенощното бдение в чест на Пресвета Богородица Всецарица. \r\n***\r\nОт 14.00 часа на Русенския хиподрум ще се проведе изпитанието по Обездка, което е част от провеждащия се Национален турнир по Всестранна езда.\r\n***\r\nОт 18.00 часа в зала „Петър Стайков” ще бъде открита изложба с  творби на доц. д-р Кирил Божков, преподавател в катедра „Живопис” на Националната художествена галерия „Николай Павлович”.", "date": "2018.05.01", "title": "Предстоящи събития в страната за 1 май (Агенция „Фокус“)"}
{"url": "http://www.focus-news.net/news/2018/05/01/2516867/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.; \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 20.05.2018 г.\r\nАМ „Хемус“: \r\nОбласт София: \r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nОбласт Варна: Движението по АМ ,,Хемус“ от км 407+000 /Повеляново/ до км 425+500 /Варна/ се осъществява с повишено внимание поради частични ремонтни дейности на асфалтовата настилка. Движението се осъществява съобразно създадената ВОД. Ремонтните дейности започват от Повеляново посока Варна южно платно и продължават посока Варна – Повеляново северно платно. Срок до 04.05.2018 г.\r\nДвижението по АМ ,,Хемус от км 422+000 /п.в. Летище/ до км 407+000 /Повеляново/ се осъществява с повишено внимание, поради косене на тревни площи под мантинели в северното платно. Срок до 04.05.2018 г.\r\nАМ „Струма“: \r\nОбласти Перник и Кюстендил:\r\n- Движението в участъка от п.в. „Долна Диканя“ до п.в. „Дупница“ от км 36+890 до км 50+780 посока Кулата е ограничено поради подмяна на дилатационни фуги на виадукт при км 46+150.\r\nОбходен маршрут: по път I-1 п.в. „Д. Диканя – разклон с. Дрен – разклон с. Тополница – п.в. „Дупница-север“. Срок до 21.06.2018 г.;\r\n- Движението по АМ \"Струма\" от км 30+353 до км 33+252 посока София е ограничено поради ремонтни дейности. Движението се извършва двупосочно в платното посока Благоевград. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 31.05.2018 г.\r\nАМ „Марица“: няма.\r\nАМ „Черно море“: Движението по АМ ”Черно море” Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nОбласт Перник: Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.\r\nВъведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nДвижението по път Е79 Монтана - Враца в района на с. Сумер от км 120+920 до км 125+450 се осъществява двупосочно в едната лента поради машинно подравняване на банкети. Срок до 04.05.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 02.05.2018 г.\r\nДвижението по път I-1 Ботевград - Мездра от км 175+600 до км 190+000 се осъществява поетапно в една лента поради ремонтни дейности по асфалтовата настилка в двете посоки. Движението се извършва в свободната лента. Срок 02.05.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движение в една лента по път Русе – Разград – Шумен от км 59+100 до км 59+400 в село Осенец поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.; \r\nОбласт Русе: Дунав мост Русе/ от км 0+000 до км 1+057 ремонтни дейности на асфалтовата настилка на мостовото съоръжение ремонта ще се извършва през светлата част на деня. Участъка е сигнализиран с пътни знаци. Срок до 02.05.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: Движението по път Габрово – В.Търново в участъка Цинга – Дебелец от км 115+300 до км 131+000 се осъществява с повишено внимание поради изсичане на храсти. Срок до 04.05.2018 г.\r\nОбласт Хасково: \r\n- На път І-5 между с. Козлец и границата на Област Хасково в посока Кърджали от км 308+000 до км 319+100 се извършва частичен ремонт на асфалтовата настилка. Движението се осъществява с повишено внимание двупосочно в едната лента в ремонтната зона. Да се спазват ограниченията на временната сигнализация. Срок до 03.05.2018 г.\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение в една лента по път I-5/Е85 сп. Джебел - п.в.Кирково - граница Гърция в участъка р-н с. Седлари - р-н с. Загорско от км 355+885 до км 356+113 поради извършване на строително ремонтни дейности по възстановяването на дилатационна фуга на мост над р. Джебелска. Срок до 03.05.2018 г.\r\nОбласт Русе: Две Могили – Полско Косово от км 26+800 до км 65+200 ремонтни дейности на асфалтовата настилка. Участъка е сигнализиран временно. Срок до 04.05.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Кюстендил: Движението по път І-6 Ябълково – Драгомирово в участъка от км 29+000 до км 40+860 се осъществява с повишено внимание, поради ремонтни дейности по асфалтовата настилка. Участъкът е сигнализиран с пътни знаци. Срок до 03.05.2018 г.; Движението по път І-6 ГКПП Гюешево – Кюстендил от км 0+375 до км 18+000 се осъществява с повишено внимание, поради ремонтни дейности по асфалтовата настилка. Участъкът е сигнализиран с пътни знаци. Срок до 03.05.2018 г.\r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\nОбласт Ямбол: \r\nДвижението в участъка Могила – Елхово от км 257+000 до км 272+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 02.05.2018 г.; \r\nДвижението в участъка к-ше Бояново – к-ще Кирилово от 287+000 до км 288+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 04.05.2018 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nДвижението в участъка Момин проход – Костенец от км 141+000 до км 142+000 се осъществява в една лента поради изкопни работи и полагане на водопровод в дясната лента посока Костенец. Движението се извършва двупосочно в лентата посока Момин проход. Срок 04.05.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението в участъка Обзор – Сарафово от км 165+500 до км 224+100 се осъществява в една лента на определени участъци поради частични ремонтни дейности по асфалтовата настилка. Участъкът е сигнализиран с пътни знаци. Срок 07.05.2018 г.;\r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 07.05.2018 г.;\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.;\r\nДвижението по път I-9 „Варна-Сл.бряг-Бургас” от км 210+862.10 до км 215+629.05 в участъка „Ахелой-Поморие“ във връзка с изпълнение на СМР на обект: „Реконструкция на път I-9 „Варна-Сл.бряг-Бургас” с изграждане на второ платно от км 212+233.06 до км 217+000 /километраж по проект/ от км 210+862.10 до км 215+629.05 /километраж по съществуващ път/“, ще се осъществява съгласно Временна организация на движението:\r\nВОБД предвижда движението да се отклонява по алтернативен маршрут:\r\n-\tПосока Бургас- Варна и обратно: Път I-9 /км 229+700 Пътен възел Бургас „Север“/ - път III-906-път III-906/км 52+500 Каблешково, пътно кръстовище с път III-6009/ -път III-6009– път I-9/км 209+900 пътно кръстовище след Ахелой/ и обратно.\r\n-\tПосока Ахелой-Поморие и обратно:Път I-9 /км 209+900 пътно кръстовище след Ахелой/ -път –III6009 – път III-906 от км 52+500 /гр. Каблешково пътно кръстовище с път III-6009 / до км 57+700/ пътно кръстовище с общински път GBS1149 с III-906, Каблешково-Бургас – Каменар-Поморие/ - общински път GBS1149 – път I-9 /км 217+800 гр. Поморие/ и обратно\r\nДвижението се регулира от пътни знаци. Срока на продължителността на действие на ВОБД ще е до 18.06.2018 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nПът ІІІ-1972: Движението по път IІІ-1972 Дъбница – Фъргово в участъка от км 0+000 до км 28+000 се осъществява в една лента за движение, поради частични ремонтни дейности на асфалтовата настилка. Участъкът е сигнализиран с пътни знаци. Срок до 04.05.2018г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 4+000 до км 5+000 в участъка Крайморие - Росенец се извършва почистване на окопи.Организацията на движение е сигнализирана с пътни знаци и регулировчици. Срок до 10.05.2018 г.;\r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 10.05.2018 г.;\r\nПът III-208: Движението по път III-208 от км 51+000 до км 92+000 в участъка „Добромир-Айтос” почистване на окопи и попълване на банкети. Организацията на движение е сигнализирана с пътни знаци.Срок до 04.05.2018 г.\r\nПът III-539: Движението по път III-539 от км 30+000 до км 37+000 в участъка ,,Вратица– Караново” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 04.05.2018 г.\r\nПът III-2085: Движението по път III-2085 от км 20+000 до км 28+000 в участъка „Просеник–Гюльовци” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.05.2018 г.\r\nПът III-7909: Движението по път III-7909 от км 4+000 до км 12+000 в участъка „кв.Горно Езерово - Братово” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г.\r\nПът III-9008: Движението по път III-9008 Полски Извор-Братово от км 6+650 до км 7+400 изграждане на водопровод и канализация в обхвата на път III-9008“. Скоростта на движение се ограничава на 30 км/ч. Движението се регулира от пътни знаци. Срока на продължителността на действие на Срок до 05.05.2018 г.\r\nПът II-9061: от км 0+000 до км 7+500 в участъка Александрово – Сл. бряг се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 07.05.2018 г.;\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-9004: Движението по път III-9004 ,,Падина –Житница” се осъществява с повишено внимание, поради ремонтни дейности на асфалтовата настилка. Движението в района се регулира от сигналист. Срок до 02.05.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движение с повишено внимание по път II-53 Поликраище – Елена в участък от км 16+800 до км 17+570 поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 02.05.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: \r\nПът II-11: Движението по път II-11 в участъка с. Арчар – с. Добри дол от км 15+000 до 18+000 се осъществява с повишено внимание поради локален ремонт на асфалтовата настилка. Движението в района се регулира от сигналисти и пътни знаци. Срок до 04.05.2018 г.;\r\nПът II-14: Движението по път II-14 Видин- ГПКП „Връшка чука“ в участъка между с. Бела Рада - с. Войница от км 8+000 до 10+000 се осъществява с повишено внимание поради частични ремонтни дейности по асфалтовата настилка. Движението в района се регулира от сигналисти. Срок до 04.05.2018 г.\r\nПът III-112: Движението по път III-112 Видин – Добри дол – Тополовец от км 5+000 до 10+500 се осъществява с повишено внимание поради частични ремонти на асфалтовата настилка. Движението в района се регулира от сигналисти. Срок до 04.05.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-103: Стесняване на една от лентите за движение по път III-103 Г. Бешовица ¬– Роман от км 22+000 до км 33+000 поради частични ремонти на асфалтовата настилка. Ограничението е сигнализирано с пътни знаци. Срок 05.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.;\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.;\r\nПът II-404: Движението по път III-404 Богатово – Севлиево в участъка от км 2+000 до км 4+777 се осъществява с повишено внимание поради изсичане на храсти, оформяне на окопи и подравняване на банкети. Срок до 04.05.2018 г.;\r\nПът II-4041: Движението по път III-4041 Севлиево – Янтра в участъка от км 0+000 до км 13+701 се осъществява в едната лента поради извършване на частични ремонтни дейности по асфалтовата настилка. Срок до 04.05.1018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.; \r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.;\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІ-62: Движение с повишено внимание по път II-62 от разклона за с. Ямен до разклона за с. Мърво дол от км 15+000 до км 17+000 поради извършване на машинно подравняване на банкети. Сигнализирано с пътни знаци. Срок до 03.05.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nПът III-865: Движението по път III-865 Ардино – с. Ленище при км 34+120 се осъществява в една лента поради частични ремонтни дейности по асфалтовата настилка. Срок до 10.05.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 02.05.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 73+201 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.\r\nПът III-305: Движението по път III-305 Садовец – Гложене в участъка от км 25+000 до км 62+000 се осъществява с повишено внимание поради частичен ремонт на асфалтовата настилка. Срок 10.05.2018г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІ-11: Движението по път ІІ-11 Лом - Горни Цибър е ограничено за тежкотоварни автомобили над 12 тона поради ремонт на пътно тяло и настилката в участъка от 46+000 км до 68+280.\r\nОбходен маршрут: по път ІІ-81, след това по път ІІІ-133 до гр. Вълчедръм и по път ІІІ-818 до Горни Цибър и обратно. Срок до 08.05.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Орсоя – Горни Цибър от км 44+000 до км 46+600 в района на гр. Лом се осъществява с повишено внимание и се регулира от сигналисти поради ремонтни дейности по асфалтовата настилка. Срок до 04.05.2018 г.\r\nПът II-81:Ограничено движение по път ІІ-81 Било Петрохан - Бързия от км 51+840 до км 70+785 по посока Бързия, поради поставяне на мантинели. Движението се регулира от сигналисти. Срок до 14.05.2018 г. \r\nПът III-101: Движението по път ІІІ-101 Мърчево-Лехчево от км 41+516 до км 55+884 се осъществява двупосочно в едната лента поради ръчен и механизиран земен изкоп и почистване на земни окопи. Срок до 04.05.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 15.05.2018 г.;\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 04.05.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът II-37: Движението по път ІІ-37 Пазарджик - Радилово се осъществява в една лента от км 135+000 до км 140+000 чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 01.05.2018г. \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.;\r\nПът ІІІ-1801: Движението по път ІІІ-1801 О.п. София – кв. Суходол – Мало Бучино – Голямо Бучино – Перник в участъка граница с Област София посока Перник от км 10+000 до км 17+000 се осъществява в една лента поради подвижни ремонтни дейности, машинно подравняване на банкети, оформяне на окопи и отстраняване на повредени площи и деформации в асфалтовата настилката. Водачите на МПС да се движат с повишено внимание и съобразена скорост. Срок: 21.05.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-1031: Движението по път III-1031 Роман -Червен бряг в района на с.Реселец от км 15+000 до км 20+000 е с регулиране в едната лента поради асфалтополагане. Срок до 03.05.2018 г.\r\nПът ІI-3502: Движението по път ІI-3502 Брестовец – Горталово от км 20+000 до км 23+000 се осъществява с повишено внимание поради ремонтни дейности по асфалтовата настилка. Срок до 03.05.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 20.05.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г.\r\nРемонтни дейности:.\r\nПът III-501: Движението по път III-501 Басарбово – Иваново от км 3+700 до км 22+100 се извършва с повишено внимание, поради ремонтни дейности на асфалтовата настилка. Движението се регулира от сигналисти. Срок до 02.05.2018 г.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г.\r\nПът ІІІ-864: Движението по път ІІІ-864 с. Проглед – к.к. Пампорово от км 2+450 до км 2+550 се осъществява в една лента, поради пропадане на банкет.Участъка е сигнализиран с пътни знаци. Срок до 04.05.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.05.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино, при км 16+395, се осъществява в лявата лента поради пропаднал банкет и подкопано платно за движение с ширина 0,5 м и дължина 10 м в дясно. Участъкът е сигнализиран с пътни знаци. Срок до 03.05.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 02.05.2018 г.\r\nРемонтни дейности:\r\nПът ІІІ-867: Движението по път ІІІ-867 Средногорци – Мадан – Печинско, от км 0+000 до км 13+800, се осъществява с повишено внимание в свободната лента, съобразно създадената организация на движение, поради оформяне на окопи и почистване на свлечени земни маси. Срок до 04.05.2018 г.\r\nПът ІІІ-868: Движението по път ІІІ-868 Рудозем – Смолян, от км 1+300 до км 6+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 04.05.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-16: Движението по път II-16 Своге-София от км 60+000 до км 75+000 се осъществява с повишено внимание поради почистване на пътните регули и паднали камъни. Срок до 02.05.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 Казичене – АМ \"Тракия\" /Софийски околовръстен път/ от км 32+970 до км 34+513 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок до 09.05.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради превантивен ремонт. Срок 25.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът III-5008: Движение с повишено внимание по път с. Борилово - с.Пряпорец от км 0+000 до 10+580 поради извършване на машинно косене на тревни площи.Движението в района се регулира от сигналисти. Срок до 02.05.2018 г.\r\nПът III-6602:Движение с повишено внимание по път гр.Стара Загора-с.Ст.Заг.мин.бани, от км 5+066 до км 14+350, поради извършване на машинно косене на тревни площи.Движението в района се регулира от сигналисти. Срок до 01.05.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-202:Движение с повишено внимание по път III-202 Опака – Попово от км 52+553 до км 66+144 поради ремонт на пътната настилка. Срок до 02.05.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: \r\nпът III-7003: Движението по път Пристое – Каолиново да се извършва с повишено внимание поради частични ремонтни дейности по асфалтовата настилка. Срок до 04.05.2018г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът II-53: Движението по път III-53 в участъка Ямбол – Калчево от км 154+000 до км 161+500 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 03.05.2018 г.\r\nПът III-5304: Движението по път III-5304 в участъка Ямбол – Окоп от км 0+000 до км 6+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 03.05.2018.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7072: Движението по път III-7072 в участъка Търнава – Ямбол от км 17+000 до км 20+000 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 04.05.1018 г.;\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.05.01", "title": "Актуална пътна обстановка"}
{"url": "http://www.focus-news.net/news/2018/05/01/2516868/predstoyashti-mezhdunarodni-sabitiya-za-1-may-agentsiya-fokus.html", "text": "Служителите на полската държавна авиолиния ЛОТ започват стачка.\r\n***  Лидерът на френската крайнодясна партия \"Национален Фронт\" Марин льо Пен и председателят на италианската партия \"Лигата\" ще проведат митинг под лозуга \"Европа на нациите и свободата\".\r\n*** Парламентът на Армения ще избере нов министър-председател в опит да потуши напрежението след седмици от масови протести на опозицията.\r\n*** Френският президент Еманюел Макрон ще посети Австралия, за да обсъди икономическите отношения и възможността за доставка на подводници.\r\n***", "date": "2018.05.01", "title": "Предстоящи международни събития за 1 май (Агенция \"Фокус\")"}
{"url": "http://www.focus-news.net/news/2018/05/01/2516869/nimh-dnes-shte-bade-predimno-slanchevo-s-dnevni-temperaturi-okolo-25-30.html", "text": "Днес ще се задържи предимно слънчево. Над източните райони ще има ниска слоеста облачност или мъгла, които около обяд ще се разсеят. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Боряна Маркова. \r\nВ следобедните часове отново ще се развива купеста облачност, главно над планинските райони в западната половина от страната ще е значителна, но само на отделни места ще има и краткотрайни валежи с гръмотевици. Ще духа слаб до умерен вятър от изток-югоизток. Температурите в източните райони ще се задържат по-ниски, но в останалата част от страната дневните ще достигат 25°-30°. Атмосферното налягане е близко до средното за месец май (946 хПа) и през деня слабо ще се понижи.\r\nПо Черноморието сутринта ще има ниска слоеста облачност или мъгла, които около обяд ще се разсейват и ще се установи предимно слънчево време. Ще духа слаб до умерен източен вятър. Максималните температури ще са 17°-21°. Температурата на морската вода е 15°-18°. Вълнението на морето ще е 1-2 бала.\r\nВ планините ще е предимно слънчево. В следобедните часове ще се развива купесто и купесто-дъждовна облачност и в масивите в Западна България ще превали и прегърми. Ще духа до умерен вятър от изток-югоизток. Максималната температура на височина 1200 метра ще е около 19°, на 2000 метра – около 12°.", "date": "2018.05.01", "title": "НИМХ: Днес ще бъде предимно слънчево с дневни температури около 25°- 30°"}
{"url": "http://www.focus-news.net/news/2018/05/01/2516864/middle-east-monitor-parlamentat-na-izrael-dade-na-premiera-palnomoshtie-za-obyavyavane-na-voyna.html", "text": "Парламентът на Израел гласува в понеделник в полза на законопроект, който ще позволи на премиера на страната да обявява война в „извънредни ситуации“, съобщава „Haaretz daily“, предадено от Middle East Monitor.\r\nПремиерът ще има нужда само от одобрението на министъра на отбраната, се казва в съобщението.\r\nНе се съобщава колко депутати са гласували в полза на законопроекта.\r\nПремиерът на Израел Бенямин Нетаняху поиска тези пълномощия по-рано през същия ден.\r\nПреди гласуването, Нетаняху разкри доклад на израелското разузнаване с документи, които показват, че Иран е развивал ядрена оръжейна програма. Йонислав Дочев", "date": "2018.05.01", "title": "Middle East Monitor: Парламентът на Израел даде на премиера пълномощие за обявяване на война"}
{"url": "http://www.focus-news.net/news/2018/05/01/2516873/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-kapitan-andreevo.html", "text": "На българо-турската граница на ГКПП \"Капитан Андреево\" трафикът е интензивен на изход за товарни автомобили. Това съобщиха от Главна дирекция \"Гранична полиция\". Информацията за трафика на българските гранични контролно-пропускателни пунктове е към 6.00 часа. На останалите гранични пунктове трафикът е нормален.", "date": "2018.05.01", "title": "ГД \"Гранична полиция\": Интензивен е трафикът за товарни автомобили на изход при ГКПП \"Капитан Андреево\""}
{"url": "http://www.focus-news.net/news/2018/05/01/2516872/shumen-vidimostta-v-rayona-na-grada-e-namalena-do-150-metra-poradi-magla.html", "text": "Мъгла с видимост до 150 метра има в района на Шумен, предаде репортер на Радио „Фокус“- Шумен. Пътните настилки са сухи.  Светофарните уредби в града функционират нормално. Продължава работата по изграждане на пътна връзка при клм 59 в село Осенец, движението в работния участък по пътя Русе – Разград – Шумен се осъществява в една лента. Затворена е лентата за движение в участъка в посока Разград – Русе.  В сила е забраната за товарни автомобили над 10 тона по пътя Радко Димитриево- Друмево, обходът е Шумен- Овчарово- Друмево. Върбишки проход е затворен за всички видове пътни превозни средства. Ришки проход е отворен без ограничения.\r\nИвелина ИВАНОВА", "date": "2018.05.01", "title": "Шумен: Видимостта в района на града е намалена до 150 метра поради мъгла"}
{"url": "http://www.focus-news.net/news/2018/05/01/2516854/mayk-pompeo-sekretnite-faylove-na-izrael-za-yadrenite-razrabotki-na-iran-sa-realni-i-mnogo-ot-tyah-sa-novi.html", "text": "Държавният секретар на САЩ Майк Помпео заяви в понеделник, че новопредставеният пакет от снимки и доказателства на Израел за ядрената оръжейна програма на Иран, са предимно нови за американските експерти, предава AFP.\r\nПомпео се срещна с премиера на Израел Бенямин Нетаняху в неделя във военната щабквартира на Израел и беше осведомен за материалите, които бяха представени след като първият дипломат на САЩ се прибра.\r\n„Мога да потвърдя пред вас, че тези документи са истински и автентични“, заяви Помпео пред репортери в самолета си. Йонислав Дочев", "date": "2018.05.01", "title": "Майк Помпео: Секретните файлове на Израел за ядрените разработки на Иран са „реални“ и много от тях са нови"}
{"url": "http://www.focus-news.net/news/2018/05/01/2516876/targovishte-slaveykovoto-uchilishte-shte-bade-otvoreno-za-bezplatni-poseshteniya.html", "text": "Славейковото училище в Търговище ще бъде отворено за безплатни посещения от 09.30 до 13.00 часа днес. Това съобщиха от Регионален исторически музей-Търговище. В Славейковото училище може да се види постоянна експозиция „Възрожденска класна стая“ и изложбите „Велик е нашият войник“, „Когато електричеството дойде в Търговище. 90 години от светването на първата крушка в града”, „Луксът на ХIХ век”. На 5 май Славейковото училище ще бъде отворено от 9.30 до 16.00 часа, като входът е с билети, на 6 май ще работи от 9.30 до 13.00 часа със свободен вход, на 7 май със същото работно време, но входът ще бъде с билети.", "date": "2018.05.01", "title": "Търговище: Славейковото училище ще бъде отворено за безплатни посещения"}
{"url": "http://www.focus-news.net/news/2018/05/01/2516870/otbelyazvame-142-godini-ot-izbuhvaneto-na-aprilskoto-vastanie.html", "text": "Навършват се 142 години от Априлското въстание. Априлското въстание избухва на 20 април стар стил (1 май нов стил) 1876 г. в Копривщица и е организирано от Българския революционен централен комитет. Въстанието избухва предсрочно на 20 април заради предателство. По план е трябвало да започне на 1 май 1876 г. Подготовката на въстанието е осуетена от османските власти. От 95 въстанали села и градчета във въстанието участват едва около 10 000 мъже, въоръжени с огнестрелно оръжие. Прибързаното обявяване на въстанието, подготвеността на османските власти за евентуален бунт след Старозагорския опит за въстание и след Босненско-Херцеговинското въстание, крайно недостатъчното снабдяване с оръжия и не на последно място неопитността на апостолите, тяхната несъгласуваност и пълната липса на международна заинтересованост обясняват бързият му и кървав край.", "date": "2018.05.01", "title": "Отбелязваме 142 години от избухването на Априлското въстание"}
{"url": "http://www.focus-news.net/news/2018/05/01/2516871/predsedatelyat-na-narodnoto-sabranie-tsveta-karayancheva-shte-uchastva-v-tarzhestvenite-chestvaniya-po-povod-142-ta-godishnina-ot-aprilskoto-vastanie-v-koprivshtitsa-i-panagyurishte.html", "text": "Председателят на Народното събрание Цвета Караянчева ще участва в тържествените чествания по повод 142-та годишнина от Априлското въстание в Клисура, Копривщица и Панагюрище, съобщиха от пресцентъра на НС. \r\nВ 11.00 часа председателят на парламента ще поднесе цветя на гроба на Тодор Каблешков в двора на църквата „Успение Богородично“ в Копривщица. Тържественото честване ще започне в 11.30 часа пред паметника-костница в града. Цвета Караянчева ще произнесе слово по повод 142-годишнината от Априлската епопея. Поднесени ще бъдат венци и цветя. На заслужили копривщенци ще бъдат връчени почетни плакети. \r\nВ 20.20 часа председателят на Народното събрание ще участва в тържествената заря-проверка в Панагюрище по случай годишнината от Априлската епопея. Цвета Караянчева ще приеме почетния караул и ще произнесе слово.", "date": "2018.05.01", "title": "Председателят на Народното събрание Цвета Караянчева ще участва в тържествените чествания по повод 142-та годишнина от Априлското въстание в  Копривщица и Панагюрище"}
{"url": "http://www.focus-news.net/news/2018/05/01/2516847/voa-mayk-pompeo-opredeli-izraelo-palestinskiya-mir-kato-neveroyaten-prioritet-za-sasht.html", "text": "Държавният секретар на САЩ Майк Помпео заяви в понеделник, че осигуряването на каквато помощ е нужна за постигането на мир между Израел и Палестина е „невероятен приоритет“ за САЩ, и призова палестинците „да се върнат към този политически диалог“, пише Voice of America.\r\n„Ще продължим да работим за мир в надеждите си да предоставим най-добрия възможен изход за израелския и палестинския народ“, заяви Помпео заедно с външния министър на Йордания Айман Сафади в столицата Аман.\r\nПомпео заяви, че зависи главно от двете страни да решат кой е правилният начин и че САЩ са отворени към „вероятния изход“ за двудържавно решение.\r\nСафади определи разрешаването на дългогодишния конфликт като ключово за „продължителния и обширен мир“ за региона. Той заяви, че за Йордания решението със създаването на две държави е единственият начин за продължаване напред.\r\nКогато Майк Помпео беше запитан за насилието по границата между Израел и Газа, след масовите протести на палестинци, той заяви: „Ние вярваме, че израелците имат право да се защитават и напълно подкрепяме това.“ Йонислав Дочев", "date": "2018.05.01", "title": "VOA: Майк Помпео определи израело-палестинския мир като „невероятен приоритет“ за САЩ"}
{"url": "http://www.focus-news.net/news/2018/05/01/2516878/denyat-1-may-v-balgarskata-istoriya.html", "text": "На този ден през 1869 година Васил Левски поставя начало на Втората си обиколка на България. Левски преминава през Никопол и последователно обикаля десетки селища в Северна и Южна България\r\nПрез 1873 година Христо Ботев издава в Букурещ първия брой на хумористичния вестник \"Будилник\", илюстриран от Х. Дембицки. От вестника излизат само 4 броя.\r\nА през 1881 година Княжество България е разделено на 5 военни области (от 11 юли - 6 области), управлявани от княжески комисари, които са руски офицери (до 2 септември).\r\nНа 1 май 1953 г. е открит Националният стадион \"Васил Левски\". Националният стадион \"Васил Левски\" е най-голямото спортно съоръжение с трибуни в България.\r\n2006 г.\r\nГеорги Първанов назначава ген. Никола Колев на длъжността съветник по военната сигурност на президента.\r\nГенерал Никола Колев е роден на 9 август 1951 г. в с. Караджово , Пловдивска област. През 1975 г. завършва Висшето военновъздушно училище, а през 1982 г. Националната военна академия \"Г. С. Раковски\". От 1988 до 1990 г. учи в Генералщабната академия в Москва. Завършва Военен езиков институт в Сан Антонио, Тексас, и Институт по управление на отбранителните ресурси в Монтерей, Калифорния.\r\nНа 6 юни 2002 г. президентът издава указ за назначаването му като началник на Генералния щаб на Българската армия. През 2005 г. мандатът му е удължен с една година.\r\n2006 г.\r\nВ букурещкия вестник “Адевърул” излиза статия според, която в проекта за доклад на Европейската комисия, който ще бъде публикуван на 16 май, се препоръчва присъединяването на Румъния на 1 януари 2007 г. и отлагането на България за 2008 г. Вестникът се позовава на дипломатически източници от Брюксел. Възможността за разделяне на двете кандидатки е предвидена в член 39 от присъединителния договор, като окончателното решение трябва да бъде взето от Съвета на ЕС.\r\nВлиза в сила новият Закон за МВР, по силата на който досегашните национални служби се оформят като три генерални дирекции и като четири главни- Генерална дирекция “Полиция” , Генерална дирекция “Сигурност” , Генерална дирекция “Пожарна и аварийна безопасност”, Главна дирекция “Борба с организираната престъпност”, “Жандармерия”, “Гранична полиция” , Главна дирекция “Полиция”.\r\n2006 г.\r\nФедералният съвет на Австрия ратифицира договора за присъединяване на България и Румъния към ЕС по време на председателството на италианското правителство\r\n1956 г.\r\nВладимир Топенчаров публикува във в. \"Отечествен фронт\" есето \"Интервю с народа за дребните неща\", в което става дума за отчуждението на управляващите от народа и се призовава към демократизиране на управлението.\r\n1953 г.\r\nОткрит е Националният стадион \"Васил Левски\". Националният стадион \"Васил Левски\" е най-голямото спортно съоръжение с трибуни в България. На Националния стадион се провеждат футболни мачове на националният отбор, за републикански първенства и финалите на турнира за Купата на България, а също републикански и международни първенства по лека атлетика. Националният стадион \"Васил Левски\" разполага със спортни зали за джудо, художествена гимнастика, баскетбол, бокс, аеробика, фехтовка, тенис на маса и обща физическа подготовка.На територията на стадиона има две конферентни зали и три ресторанта.\r\n1948 г.\r\nВъведено е автоматично обявяване на точното време по Радио София.\r\n1899 г.\r\nПровежда се шестия конгрес на ВМОК (Върховен македоно-одрински комитет). За председател е избран Борис Сарафов.\r\nБорис Сарафов е роден в Либяхово, днес Илинден, Софийска област. Той е син на П. Сарафов и брат на Кр. Сарафов. Завършва Солунската мъжка гимназия през 1890 г. и Военното училище в София през 1893 г. Служи като офицер в Белоградчик. Войвода на чета в четническата акция на ВМОК (1895 г.). В периода май 1899 г. - март 1901 г. е председател на ВМОК. Сътрудничи с Г. Делчев и Г. Петров - задгранични представители на ВМОРО в България. Началник на Главния щаб на въстанието в Битолски революционен окръг по време на Илинденско-Преображенското въстание. През 1903-1904 г. пътува из Европа и популяризира идеите и делото на ВМОРО. Участва в Рилския конгрес през 1905 г. като представител на Битолския революционен окръг. Избран е заедно с Ив. Гарванов и Хр. Матов в Задграничното представителство на ВМОРО в България. Убит е заедно с И. Гарванов от Т. Паница.\r\n1881 г.\r\nКняжество България е разделено на 5 военни области (от 11 юли - 6 области), управлявани от княжески комисари, които са руски офицери (до 2 септември).\r\n1877 г.\r\nСветият синод на Българската екзархия издава окръжно послание до всички епархии, в което изразява предаността на българския народ към османската власт. На 30 май подобно послание е отправено лично и от екзарх Йосиф І.\r\n1876 г.\r\nВ хода на Априлското въстание са разбити въстаниците на връх Еледжик и при с. Ц. Петрич (югоизточно от Ихтиман).\r\nАприлското въстание избухва на 20 април 1876 г. в Копривщица. Поради предателството на един от присъстващите депутати на Оборищенското събрание, местните турски власти научават за взетите решения и предприемат незабавни контрадействия. На 19 април една конна полицейска група от Пловдив, предвождана от Неджиб ага, пристига в Копривщица, за да арестува ръководителите на местния революционен комитет. За да предотврати тази акция, Т. Каблешков заедно със своите другари нападат конака, където се е установила турската полицейска част. При завързалата се престрелка част от турските заптиета са убити, а други, начело с Неджиб ага, успяват да се измъкнат и избягат. Веднага след извършеното нападение Т. Каблешков изпраща до Панагюрище, където се намират ръководителите на IV революционен окръг, и до други места бързо писмо, с което приканва всички българи към повсеместен бунт. Понеже е подписано символично с кръвта на едно от убитите заптиета, то придобива известност като \"Кървавото писмо\". Веднага след получаването на писмото в Панагюрище Бенковски обявява въстанието. Създава се Военен съвет, или т.нар. Привременно правителство, което става главен орган на революционната власт в IV революционен окръг. На него се възлага както ръководството на военните дела, така и осъществяването на новата гражданска власт в града. Той изпраща чета начело със стотника Ив. Парпулов - Орчо войвода, която да подпомогне въстаниците в Стрелча и осигури връзката между Панагюрище и Копривщица. Веднага след обявяването на въстанието П. Волов и Икономов се отправят към североизточните райони на окръга, а Бенковски, който междувременно организира своя конна дружина, т. нар. Хвърковата чета, се насочва към средногорските села Мечка, Поибрене, Мухово и др. и вдига населението на въстание.\r\n1873 г.\r\nХристо Ботев издава в Букурещ първия брой на хумористичния вестник \"Будилник\", илюстриран от Х. Дембицки. От вестника излизат само 4 броя.\r\n1872 г.\r\nСъстои се Второ заседание на Общото събрание на БРЦК. Участниците в събранието започват обсъждането на програмните документи.\r\nВъв връзка с активизирането на националнореволюционната борба през 1870 г., в БРЦК се създават два центъра: външен и вътрешен. Първият е със седалище в Букурещ и има за задача да развива революционна пропаганда и да обедини силите на българската емиграция. За негов ръководител е определен Л. Каравелов. Вторият, наречен още БРЦК в Българско или Привременно правителство, се оглавява от В. Левски. Той насочва дейността си в българските земи, където Апостола разгръща неуморна дейност за изграждане основите на вътрешната организация. За внасяне на единство в революционната дейност от 29 април до 4 май 1872 г. в Букурещ се провежда Общо събрание, на което се обсъждат и приемат нова програма и устав (проектоуставът, озаглавен \"Наредба на работниците за освобождението на българския народ\", е изработен от В. Левски и утвърждава изградената от него вътрешна революционна организация). Отчитайки условията в българските земи и международната обстановка на Балканите, Общото събрание на БРЦК взема решение за преминаване към незабавни революционни действия. В. Левски е определен за главен апостол в Северна България, Тракия и Македония и с получено за целта пълномощно се завръща в българските земи и продължава изграждането на вътрешната организация.\r\nСлед обесването на В. Левски настъпва нов период в дейността на комитета. Предприемат се няколко опита за възстановяване на вътрешната организация в българските земи. През април 1873 г. за заместник на Апостола е определен Ат. Узунов, но той не успява да разгърне особена дейност, тъй като наскоро след това попада в ръцете на османските власти. През есента на същата година функциите на Централен комитет във вътрешността поема Търновският частен революционен комитет.\r\nПрез 1875 г. започва третият период в съществуването на БРЦК. Най-силно влияние върху неговата дейност по това време оказват радикално-революционните възгледи на Хр. Ботев. През лятото на същата година избухва въстание в Босна и Херцеговина, което подтиква ръководителите на БРЦК към идеята за незабавно организиране на въстание в българските земи. Разгръща се активна дейност за неговата подготовка. По различни причини то избухва преждевременно през есента на 1875 г. и се ограничава само в Старозагорско, Шуменско и Търновско. Неговият неуспех довежда до нова криза в БРЦК, в резултат на което Хр. Ботев си подава оставката. Скоро след това и самият комитет се разпада.\r\nВ края на 1875 г. е формиран Гюргевския революционен комитет, който на практика се явява продължение на БРЦК.\r\nИзграждането на БРЦК бележи последния и най-висок етап в организираното националнореволюционно движение на българския народ, връхна точка на което се явява Априлското въстание 1876 г.\r\n1869 г.\r\nВасил Левски поставя начало на Втората си обиколка на България. Левски преминава през Никопол и последователно обикаля десетки селища в Северна и Южна България. По време на обиколката той разпространява Прокламацията от “Привременното правителство в Балкана”, в която българското население се призовава да се включи в борбата за отхвърляне на чуждото политическо господство. При Втората си обиколка Васил Левски изгражда и първите революционни комитети във вътрешността на страната – в Ловеч, Плевен, Карлово, Сопот и др.\r\n1853 г.\r\nПредставители на цариградските българи предават на княз Ал. Меншиков прошение, в което поставят въпроса за независима българска църква и право на обучение на български език.На тази дата са родени: \r\n1957 г.\r\nРодена е Мая Нешкова - българска естрадна изпълнителка. Завършва Естрадния отдел на БДК през 1978 г. Участва в трио \"Обектив\" (1977-1978 г.), с което концертира и записва. От 1978 г. се установява в Благоевград, където пее в оркестъра на Кирил Икономов (нейн съпруг). През 80-те години са популярни песните й с оркестър \"Благоевград\" - \"Конче вихрогонче\", \"Слънчева обич\" и др., в които са вплетени близки до фолклора интонации и мотиви. Известно време работи с оркестъра в някои страни на Западна Европа. Концертира в бившите СССР и СФРЮ, печели награди от различни конкурси и международни фестивали на забавната музика.\r\n1949 г.\r\nРоден е Димитър Боримечков – художник фотограф, журналист и поет. Димитър Боримечков завършва журналистика в Кишинев. Работи в Тараклия - центърът на бесарабската българска общност в Молдова. Издава в-к \"Български глас\", автор на поетичната книга \"Синята далечина\" (1998 г.).\r\n1872 г.\r\nРоден е Иван Андрейчин - български общественик, поет, литературен критик, преводач, публицист. Завършва литература във Франция през 1898 г. Учител е в София до пенсионирането си през 1927 г. Той е един от учредителите и пръв председател на Съюза на българските писатели (1913 г.). Живее в Швейцария (1915-1919 г.). Появява се в литературата като преводач на руски поети. Първите му оригинални творби са със социална тематика - песни, стихотворения, разкази и импресии, събрани в книгите \"Навеени мисли\", \"Първа стъпка\", \"Любов и мъка\". Под влияние на модернистичната френска литература твори предимно интимна лирика. Теоретик на българския модернизъм и един от първите му представители в поезията. Създава и теоретичен орган на модернизма - сп. \"Нов път\" (1907 г.). Творчеството му е много голямо и разнообразно по обем - стихове, преводи на стихове и проза от руски и френски автори, оригинални и побългарени разкази, драматични творби, театрални критики, студии върху литературни и езиковедски проблеми, статии за любовта и жената и изключително много рецензии. Сътрудничи на сп. \"Дело\", \"Ден\", \"Мисъл\", \"Ново време\", \"Нов живот\", \"Художник\", \"Съвременна мисъл\", \"Съвременник\", \"Начало\" и др. След Първата световна война взема участие в Международното обединение на писателите \"Кларте\", основано от А. Барбюс. Съставя различни антологии, особено популярни от които са \"Вечеринки и утра\" (т. I - IV, 1903-1911 г.; т. I - II, 1930-1931 г.). Издава литературни сборници от преводни разкази, драми, поеми, стихотворения. Превежда произведения на А. С. Пушкин, Н. В. Гогол, М. Метерлинк, Ч. Дикенз и др.\r\n1866 г.\r\nРоден е Борис Пожаров - български драматичен артист и режисьор. През 1883 г. постъпва в Румелийската трупа в Пловдив, а през 1890 г. основава в София трупата \"Васил Левски\", преименувана по-късно в \"Зора\". От 1897 г. е артист в \"Сълза и смях\" и в Народния театър в София. Роли: Цинтио (\"Хубавата Сидония\"), Победоносцев (\"Прекрасната мохамеданка\"), Готлер (\"Кулата Нел\"), Иванко, Отело и др.\r\n1859 г.\r\nВ Русе е роден генерал-лейтенант Никола Рибаров - командир на 3-а пехотна балканска дивизия през Първата световна война.\r\nНикола Илиев Рибаров завършва Военното училище в София. По време на Сръбско-българската война участва в организирането на прехвърлянето на българските войски към Сливница и се отличава в боевете при Пирот. През Балканската война е командир на 3. Пехотна Балканска дивизия и участва в сраженията при Акбунар и Чаталджа. След въвличането на България в Първата световна война е командир на 3. Балканска дивизия, която действа на Македонския фронт и води боеве при Страцин, Куманово, Призрен и Лесковац. Демобилизира се след края на войната. Никола Рибаров умира през 1927 г.\r\n1855 г.\r\nРодена е първата българска поетеса след Освобождението - Екатерина Ненчева.\r\nТя е дъщеря на медицински фелдшер, участник в Априлското въстание (1876 г.) и Руско-турската освободителна война (1877-1878 г.). Съпругата му и трите й деца остават без средства. На годишнина от смъртта на бащата се самоубива 15-годишния брат на Екатерина. Тези трагични събития слагат тежък отпечатък върху душевността на бъдещата поетеса. Приживе бащата е местен от град на град и заедно с него семейството живее в Севлиево, Тутракан, Балчик, Плевен, Ловеч, Луковит, с. Батошево, Русе, Никопол. Екатерина Ненчева завършва IV клас на Американския колеж в Ловеч и гимназия в София. Студентка е по славянска филология. Омъжва се за публициста-общественик Ив. Харизанов и заедно с двете си деца следва съпруга си в градовете, където той е съдия и прокурор - Бяла, Търговище, Кюстендил, Нова Загора, Хасково, Пловдив, Враца. Учителствува в Кюстендил, Нова Загора, Пазарджик, Търговище, Хасково, Рила. Във Враца тя се разболява и семейството се връща в Пловдив, където след година Ненчева умира от туберкулоза.\r\nЕкатерина Ненчева пише стихове от 14-годишна възраст. Харесва поезията на М. Ю. Лермонтов, X. Хайне и особено от Дж. Байрон. Като студентка публикува в списанията \"Летописи\", \"Демократически преглед\", \"Общо дело\" и главно в сп. \"Мисъл\" (с псевдоним Велерина). През 1909 г. издава първата си и единствена стихосбирка \"Снежинки\". По време на тежкото си заболяване печата в списанията \"Съвременна мисъл\" и \"Листопад\". Някои от писаните тогава стихотворения са издадени посмъртно. Творчеството на Екатерина Ненчева е първата в българската литературна история поетична манифестация на интимния вътрешен свят на жената. Екатерина Ненчева пише под псевдоними: Велерина, Велерина Харизанова.На тази дата умират:\r\n2007 г.\r\nНа 83-годишна възраст умира световноизвестният диригент маестро Захари Медникаров. Захари Медникаров е композитор, диригент основател на хор \"Добруджански звуци”.\r\nРоден е на 7 януари 1924 г. в гр. Добрич. От 1952 г. е главен диригент и главен художествен ръководител на хора “ Добруджански звуци”. През 1961 г. основава Детския хор на град Добрич.\r\nЗахари Медникаров е носител на редица престижни награди. През 1995 г. е удостоен със званието Почетен гражданин на Добрич, а през 2003 г. получава наградата на Програма “Хоризонт” на Българското национално радио - Музикант на годината. От 2004 г. община град Добрич инициира и организира Международен фестивал за детски хорове “Маестро Захари Медникаров”.\r\n1982 г.\r\nУмира Емил Георгиев - български славист, литературовед; член-кореспондент (1967 г.), академик (1977 г.). Брат на Вл. Георгиев. Защитава докторска дисертация във Виена. Завежда Катедрата по славянска литератури в Софийския университет; ръководител на Секцията по сравнително литературознание в Института за литература при БАН. Ценен е приносът му в изучаването на Кирило-Методиевото дело и славянските азбуки. Работи в областта на сравнителното литературознание и славянските литературни връзки, старобългарската и новата българска литература.\r\n1982 г.\r\nУмира Стоян Трендафилов - български офицер, генерал-лейтенант (1944 г.). Завършва Военното училище през 1919 г. Активен член на Военния съюз. Уволнен от армията като подполковник през 1935 г. и интерниран няколко пъти. Участва в организацията и извършването на Деветосептемврийския преврат през 1944 г. Генерал-майор (1944 г.), командир на танковата бригада в първата фаза на Отечествената война, командир на корпус в Първа българска армия (1945 г.). Преподавател във Военната академия (1945-1948 г.). Преследван от комунистическата власт, уволнен от армията и затварян в концлагери (1948-1953 г.). През 1954 г. е възстановен в армията и назначен за началник на Военноисторическия музей.\r\n1966 г.\r\nУмира Кирил Попов - български математик, астроном. Завършва математика и физика в Софийския университет, специализира в Париж, Берлин, Гьотинген. Посещава научни занятия в астрономическите обсерватории в Мюнхен, Хайделберг, Ница, Париж, Гринуич и Страсбург. Проф. в Софийския университет по диференциално и интегрално смятане. Научните му трудове засягат чистата математика и приложенията й в небесната механика и балистиката. Повечето от тях са печатани на френски и немски език. Академик от 1947 г. През 1965 г. става \"народен деятел на културата\". Лауреат на Парижката АН (1926 г.), на Френската АН (1957 г.) и др. Получава Орден \"НРБ\", I ст. през 1960 г. и Димитровска награда през 1950 г. и 1962 г.\r\n1963 г.\r\nУмира Стефан Младенов - български езиковед, диалектолог, историк на езика, индоевропеист. В периода 1898-1902 г. следва славянска филология във Висшето училище в София (днес Софийски университет “Св. Климент Охридски”). Специализира във Виена (1903-1904 г.), Петербург и Прага (1904-1905 г.), Париж и Мюнхен (1911-1912 г.). Д-р по филология на Пражкия университет (1905 г.). Редовен проф. и титуляр на Катедрата по общо, сравнително и индоевропейско езикознание в СУ (1921-1948 г.). Основател и редактор (заедно със Ст. П. Василев) на сп. “Родна реч” (1927-1943 г.). Автор е на повече от 1 100 труда по езикови и литературно-исторически въпроси. Член е на Българския археологически институт (1922 г.), дописен член на АН на СССР (1929), член на полската АН в Краков, на Славянския семинар при Кралския колеж на Лондонския университет. Основни трудове: “Увод в общото езикознание” (1927 г.), “Geschichte der bulgarischen Spache”, Берлин - Лайпциг (1929 г.), “Сравнително индоевропейско езикознание” (1936 г.), “Граматика на българския език” (с морфология от Ст. П. Василев) (1939 г.), “Български тълковен речник” (т. I. А-К, 1927-1951 г.), “Речник на чуждите думи в българския език” (1932 г.), “Етимологически и правописен речник на българския книжовен език” (1941 г.), “Съвременният български книжовен език и народните говори” (1943 г.), “История на българския език” (1979 г.).\r\n1912 г.\r\nУмира Васил Диамандиев - български общественик, деец на македоно-одринското освободително движение. Следва във Физико-математическия факултет на Московския университет (1860-1861 г.), по-късно в Киевския университет. Работи като учител в Кукуш (1861-1864 г.), Велес (1864-1866 г.) и Охрид (1866-1867 г.). Преследван от гръцкото духовенство, бяга в Русия през 1868 г. През 1869-1876 г. е учител в българското училище в Комрат, Бесарабия. Редактор е на в-к \"Ехо на Болград\" (1872-1873 г.) и в-к \"Ялпуг\" (1872-1873 г.). По негова инициатива е организиран Комитет за подпомагане на българските доброволци в Сръбско-турската война (1876 г.) и Руско-турската война (1877-1878 г.). След Освобождението (1878 г.) се установява в София. Депутат е в Учредителното народно събрание и в I Велико народно събрание (1879 г.). Той е един от учредителите (1878 г.) на Софийската публична библиотека (днес Нар. библиотека \"Св. св. Кирил и Методий\") и неин помощник-директор в периода 1888-1891 г. Председател на Кюстендилския окръжен съд, член на Русенския апелативен съд, член на Върховния касационен съд (1883 г.). Директор на Първа софийска девическа гимназия (1885-1886 г.), на Народната библиотека в Пловдив (1891 г.). Председател на основаната от него \"Македонска лига\" в Русе (1880 г.), на Македонското благотворително дружество в София (1882-1884 г.) и на дружество \"Македонски глас\" (1884-1885 г.). Подготвя и изпраща чети в Македония. Участва в учредяването на Македонския комитет през 1895 г.\r\n1905 г.\r\nУмира Петър Корабаров - български офицер, полковник, брат на П. Корабаров. Завършва образованието си в Петербург през 1879 г. Служи в артилерията. В Сръбско-българската война (1885 г.) е началник на Военния арсенал в гр. Русе. Помага за отбраната на Видинската крепост. Участва в Русенския бунт през 1887 г., уволнен е от армията и емигрира в Русия. Завръща се през 1898 г. и продължава службата си в артилерията на българската армия.\r\n1876 г.\r\nУмира Спас Гинев - български революционер, участник в Априлското въстание (1876 г.), защитник на Перущица. За да не бъдат заловени живи от турците, убива жена си, 5 от 6-те си деца и няколко сродници и се самоубива.\r\nУмира Кочо (Николчо) Честеменски - български национален герой, участник в национално-освободителното движение. От дете усвоява кундурджийски занаят. Премества се в Пловдив през 1869 г. и отваря обущарница. Член е на революционния комитет в града от 1870 г. Участва в подготовката на Старозагорското въстание (1875 г.) и в изготвяне на плана за действие в Пловдив по време на Априлското въстание. Подпалва дюкяна си в уречения час на 22 април 1876 г., но съзаклятниците му се отказват от плана. Същата вечер заминава за Перущица със семейството си. Избран е във въстаническото ръководство и помага за отбраната на селото от турската войска. След жестоки сражения заедно с много жени, деца и оцелели въстаници се озовава в обградената църква “Св. Архангел Михаил”. За да не попаднат в башибозушки ръце, убива жена си, дъщеря си и сестра си, накрая се самоубива. Много от обсадените в църквата последват примера му.\r\nЗагива Георги Обретенов - помощник-апостол в Сливенския революционен окръг по време на Априлското въстание.\r\n1816 г.\r\nУмира Св. Акакий Серски - българин от Солунско, загинал като новомъченик след публично проклинане на исляма в Цариград. Мощите на светеца се пазят в руския светогорски манастир \"Св. Пантелеймон\".\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.01", "title": "Денят 1 май в българската история"}
{"url": "http://www.focus-news.net/news/2018/05/01/2516879/razgrad-oblastnata-komisiya-po-bezopasnost-na-dvizhenieto-obsadi-speshni-merki-za-obezopasyavane-po-konkretni-patni-uchastatsi-v-oblastta.html", "text": "Ремонти и спешни мерки за обезопасяване на движението по конкретни пътни участъци в област Разград обсъдиха  членовете на Областната комисия по безопасност на движението по пътищата. Това съобщиха от пресцентъра на областната администрация. Директорът на Областно пътно управление Людмил Янев представи нов вариант за решаване на поставения от кмета на село Стражец на предишни заседания въпрос с осигуряване на безопасността на жителите на селото, когато пресичат пътя Разград – Кубрат. Вместо обсъжданото поставяне на шумяща маркировка и пешеходен парапет Янев предлага да бъде възстановено използването на пешеходния подлез, който от години не се използва и е пълен с боклуци. Необходимо е да бъде изработен проект за възстановяване на елзахранването на подлеза и той ще може да се използва. В ход е решаването на подобен проблем в село Ушинци по пътя Варна – Русе. Вече са поръчани двата соларни знака, които ще бъдат поставени на мястото на обикновените пътни знаци. По време на обсъждането на предложението на кмета на Гецово Емил Гиздов стана ясно, че изграждането на велосипедна алея между Разград и Гецово е възможно, но не и във вида, в който кметът предлага – на мястото на банкетите. По предложение на Областно пътно управление ще бъде проверено дали съществува старият селскостопански път, който би могъл да бъде превърнат във велоалея. 163,9 км. от пътната мрежа в област Разград е в добро състояние, 120,9 км. – в средно, а 220,6 км. – в лошо – докладва още на комисията Янев. За участъците, които бяха включени в дневния ред на заседанието, отпуснати от Агенция „Пътна инфраструктура“ средства няма – обясни той. По пътя Черешово – Юпер – Божурово – Бисерци, който е с дължина 15,655 км., е извършен текущ ремонт през 2017 г., за основен ремонт са необходими 7 000 000 лева. По пътя Самуил – Хърсово – Богданци – Подайва е предвидено в участъка от 5 километра, който е в най-лошо състояние, да бъдат запълнени дупките с фракция под налягане. За цялостен ремонт са необходими 3 500 000 лева. Дупки ще се кърпят и по участъка от пътя Търговище – Разград – Кубрат – Тутракан между Киченица и разклона за Сеново. 4 500 000 лева са нужни за ремонт на 9 км. от същия път между село Топчии и Кубрат в землището на Каменово, директорът на ОПУ ще има информация дали ще съществува възможност за отпускане на тази сума в сряда. Превантивен ремонт е започнат в участъка от същия път между кръстовището за Бисерци и границата с ОПУ-Силистра, има изпратено задание към АПИ-София, което към момента не е одобрено.", "date": "2018.05.01", "title": "Разград: Областната комисия по безопасност на движението обсъди спешни мерки за обезопасяване по конкретни пътни участъци в областта"}
{"url": "http://www.focus-news.net/news/2018/05/01/2516881/dobrich-obshtina-kavarna-organizira-provezhdaneto-na-obshtogradsko-pochistvane.html", "text": "Община Каварна организира провеждането на общоградско почистване. Това съобщиха от пресцентъра на Общината. \"Призоваваме всички граждани, учреждения и фирми да вземат активно участие, като почистят прилежащите терени на жилищните и административните си сгради и междублокови пространства\", заявиха от Община Каварна.\r\nСъбраните отпадъци трябва да бъдат оставяни в чували до контейнерите за твърди битови отпадъци. За всички участници в общоградското почистване ще бъдат осигурени чували и ръкавици, които ще бъдат раздавани от 08.30 часа пред сградата на Община Каварна.", "date": "2018.05.01", "title": "Добрич: Община Каварна организира провеждането на общоградско почистване"}
{"url": "http://www.focus-news.net/news/2018/05/01/2516882/negovo-preosveshtenstvo-belogradchishkiyat-episkop-polikarp-shte-oglavi-arhiereyska-sveta-liturgiya-za-hramoviya-praznik-na-stolichnata-tsarkva-sv-pror-yeremiya.html", "text": "На 1 май, когато Православната Църква прославя св. пророк Иеремия, с благословението на Негово Светейшество Българския патриарх и Софийски митрополит Неофит в столичния храм „Св. прор. Йеремия“ (ул. „Просвета“ № 101) светата Литургия ще бъде оглавена от Негово Преосвещенство Белоградчишкия епископ Поликарп, викарий на Софийския митрополит, предаде репортер на Агенция \"Фокус\". Начало на св. Литургия е в 09:00 часа. \r\nНикола ПЕТКОВ", "date": "2018.05.01", "title": "Негово преосвещенство Белоградчишкият епископ Поликарп ще оглави архиерейска света Литургия за храмовия празник на столичната църква \" Св. прор. Йеремия\""}
{"url": "http://www.focus-news.net/news/2018/05/01/2516852/afp-sasht-otlozhiha-mitnicheskite-tarifi-za-es-do-1-yuni.html", "text": "Президентът на САЩ Доналд Тръмп реши да удължи решението си за налагане на митнически тарифи за стомана и алуминий върху Европейския съюз до 1 юни, заяви представител на администрацията на Тръмп, цитиран от „The Wall Street Journal“, предадено от AFP.\r\nИнформацията идва само часове преди изключенията за тарифите да изтекат в полунощ за ЕС, Канада, Мексико и други, след което големите вносители щяха да се изправят пред вносни мита от 25 процента за стомана и 10 процента за алуминий.\r\n1-месечното отлагане ще остави изключението в сила. Йонислав Дочев", "date": "2018.05.01", "title": "AFP: САЩ отложиха митническите тарифи за ЕС до 1 юни"}
{"url": "http://www.focus-news.net/news/2018/05/01/2516875/ministar-nikolay-nankov-shte-inspektira-izpalnenieto-na-infrastrukturni-obekti-v-burgas.html", "text": "Министърът на регионалното развитие и благоустройството Николай Нанков ще инспектира изпълнението на инфраструктурни обекти в Бургас. Това съобщиха от пресцентъра на Министерство на регионалното развитие и благоустройството. От 11.00 часа до КПП 1 на входа на Бургас, той ще се запознае с рехабилитацията на магистрала „Тракия“ в участъка Бургас – кв. „Ветрен“. \r\nСлед това министър Нанков ще провери напредъка по изграждане на четирилентово трасе на пътя Бургас - Слънчев бряг. В рамките на посещението си в Бургас министър Нанков ще инспектира реализирането на обекти, финансирани от ОПРР.", "date": "2018.05.01", "title": "Министър Николай Нанков ще инспектира изпълнението на инфраструктурни обекти в Бургас"}
{"url": "http://www.focus-news.net/news/2018/05/01/2516874/voa-sasht-nyama-da-iztegli-voennosluzheshtite-si-predi-da-bade-postignat-mir-v-siriya.html", "text": "САЩ и техните съюзници няма да изтеглят своите военнослужещи преди дипломатите да спечелят мир, заяви в понеделник министърът на отбраната Джеймс Матис, съобщава Voice of America.\r\nТова е един от най-силните знаци, че изтегляне на американските военнослужещи няма да се случи скоро.\r\nПрезидентът на САЩ Доналд Тръмп заяви през изминалата седмица, че иска да изтегли американските военнослужещи сравнително скоро, но изглежда успя да сдържи тази позиция изразявайки желание да остави „силен и дълготраен отпечатък.“\r\nОтпечатък, на военен език, най-често означава присъствие на американски военнослужещи.\r\nМатис заяви, че САЩ и неговите съюзници са на ръба на победа над Ислямска държава и добави, че не би оставили Сирия просто така, докато още е в състояние на война.\r\n„Не искаме просто да се изтеглим преди дипломатите да са спечелили мира. Първо печелиш битката – после и мира“, заяви Матис пред репортери в Пентагона.\r\nТой допълни, че ще се вижда по-късно в понеделник с пратеника за Сирия на ООН Стафан де Мистура, за да „видя докъде е женевският процес и какво можем да направим ние, за да помогнем.“ Йонислав Дочев", "date": "2018.05.01", "title": "VOA: САЩ няма да изтегли военнослужещите си преди да бъде постигнат мир в Сирия"}
{"url": "http://www.focus-news.net/news/2018/05/01/2516886/pernik-obshtinata-zapochva-planirano-kastrene-za-oformyane-na-koronite-na-darvetata-v-grada.html", "text": "Община Перник започва планирано кастрене за оформяне на короните на дърветата в града. Това съобщиха от пресцентъра на Общината. Акцията започва по ул. „Кракра\". \r\nВ първата десетдневка ще бъдат обработени дърветата от страната на нечетните номера, а във втората – тези от страната на четните номера. Общинската администрация умолява гражданите да не паркират личните си превозни средства по улицата за този период, за да не възпрепятстват достъпа за специализирана техника и да не се забавя изпълнението на дейностите в района.", "date": "2018.05.01", "title": "Перник: Общината започва планирано кастрене за оформяне на короните на дърветата в града"}
{"url": "http://www.focus-news.net/news/2018/05/01/2516883/denyat-1-may-v-svetovnata-istoriya.html", "text": "1707 година официално е обявено обединението на Англия, Уелс и Шотландия в една обща държава под името Великобритания. На 1 май 1918 г. в град Пенза е изработен първият в Европа паметник на Карл Маркс. \r\nПрез 1945 година Германия известява, че Хитлер е мъртъв. На този ден, Хамбургското радио съобщава, че Адолф Хитлер е бил убит в Канцеларията на Райха в Берлин. През 1961 година Фидел Кастро забранява изборите в Куба. \r\n2014 г.\r\nИзследователи от Институтът за тежки йони в Дармщат, Германия потвърждават съществуването на 117-тия химически елемент Унунсептий синтезирайки седем ядра.\r\n2013 г.\r\nВ САЩ е извършено успешно изпитание на хиперзвуковата ракета Boeing X-51.\r\n2012 г.\r\nВ Мали при стълкновения между привърженици на сваления президент Амаду Тумани Туре и военната хунта загиват 14 човека, а още над 40 са ранени.\r\n2011 г.\r\nПапа Бенедикт XVI извърши беатификация на своя предшественик Йоан Павел II.\r\nПри операция на ЦРУ в Пакистан от командоси (в 20:30 по UTC) е ликвидиран Осама бин Ладен. Операцията, която траяла по-малко от 40 минути била наблюдавана в реално време от досегашния директора на ЦРУ и новоназначен министър на отбраната Лион Панета от залата за конференции в централата на ЦРУ базирана в Лангли, окръг Феърфакс, щата Вирджиния, недалеч от столицата Вашингтон. Нов директор на ЦРУ става досегашният командващ силите на САЩ и НАТО в Афганистан генерал Дейвид Петреъс.\r\nПри бомбардировка на самолети на НАТО са убити трима внука и най-малкия син на Муамар Кадафи\r\n2009 г.\r\nЕднополовият брак е узаконен в Швеция.\r\n2004 г.\r\nКипър, Чехия, Словакия, Полша, Унгария, Литва, Латвия, Естония, Малта и Словения се присъединяват към Европейския Съюз. След петото поред и най-голямо разширяване в историята на Съюза, държавите-членки на съюза стават 25, а европейските граждани над 450 млн.\r\n2003 г.\r\nПрезидентът на САЩ Джордж У. Буш каца на американския самолетоносач USS \"Ейбрахъм Линкълн\", където държи реч, обявявайки края на мащабните военни операции в Ирак.\r\nВойната започва на 20-ти март 2003 г., когато САЩ и Великобритания атакуват по въздух, суша и море, подкрепени от Австралия, Дания, Полша и Испания. Войната започва без необходимата декларация от страна на Съвета за сигурност на ООН, която да узакони инвазията на коалиционните сили. Продължава почти един месец и в резултат е свален режима на Саддам Хюсеин.\r\n1979 г.\r\nГренландия получава правото да се самоуправлява.\r\nОколо 84% от площта на острова е покрита с лед, което ограничава обитаемите зони до крайбрежието. Гренландия е неизвестна в Европа до X век, когато е открита от норвежки викинги, объркали пътя за Исландия. Въпреки че при пристигането на викингите островът е необитаем, дълго преди това там са живели хора. Преките предшественици на съвременните инуити пристигат около 1200 г. В продължение на стотици години инуитите са единствените жители на Гренландия, но Дания, основавайки се на спомена за викингското заселване, предявява претенции към територията и колонизира острова през XVIII век. Наложени са колониални привилегии, като монопол върху търговията.\r\nПо време на Втората световна война Гренландия е ефективно откъсната, социално и икономически, от Дания и става по-близка до САЩ и Канада. След войната контролът е върнат на Дания и колониалният статус е окончателно премахнат. Макар, че Гренландия все още е част от Кралство Дания, от 1979 г. тя се ползва с вътрешна автономия. Островът е единствената територия, напуснала Европейския съюз.\r\n1967 г.\r\nКралят на рокендрола, Елвис Пресли се жени за Пресила в Лас Вегас. Пресила тогава е на 21 години. Девет месеца по-късно се ражда се дъщеря им Лиса Мари. Елвис и Пресила се разделят през 1972 г. и се развеждат година по-късно.\r\n1961 г.\r\nФидел Кастро забранява изборите в Куба. На манифестация в столицата Хавана, в която се включват стотици хиляди кубинци Кастро провъзгласява “Революцията няма нищо общо с изборите. Няма по-демократично правителство в Латинска Америка от революционното правителство”.\r\n1944 г.\r\nВ нацистката авиация влиза в редовна експлоатация моделът “Месершмит Ме-262 Щурмфогел” – първият в света реактивен военен самолет.\r\n1941 г.\r\nВ Ню Йорк се състои премиерата на филма на Орсън Уелс – “Гражданинът Кейн”. Филма получава награда Оскар за сценарий.\r\n1940 г.\r\nЛятната Олимпиада, която трябва да се проведе през септември 1940 г. в Токио се отменя заради Втората световна война. Олимпийските игри са най-известното състезание в света, в което атлети от различни спортове се състезават за златни, сребърни и бронзови медали. Олимпиади се провеждат на всеки четири години. Първите олимпийски игри са провеждани преди повече от 3000 години в Древна Гърция на всеки четири години.\r\n1918 г.\r\nВ град Пенза е изработен първият в Европа паметник на Карл Маркс.\r\nМаркс е влиятелен немски философ, политикономист и политически деец. Роден е на 5 май 1818 г. Карл Маркс е известен като критик на капитализма и възгледа за историята като резултат от класовата борба, в която капиталисти и пролетариат са антагонистични сили, основно положение в марксизма. Той е организатор на Първия интернационал. Въпреки че Маркс се занимава с широк обхват от проблеми, той е най-известен с анализа си на историята от гледна точка на класовата борба, което е казано накратко в известното изречение от увода към „Комунистическия манифест“: „Историята на досега съществувалото общество е история на класовата борба“. Баща му Хенрих Маркс, на когото истинското име е Хиршел Леви, е син на равина Маркс Леви. В Голямата Френска Енциклопедия от 1900 г. е написано, че произхожда от фамилията Mordechais или Мурдехай на български език. Бабата на Карл е полска еврейка, която също произхожда от равинско семейство. Баща му, по професия адвокат и съветник в съда на Трир, през 1817 г. се покръства и приема протестантската вяра. Карл Маркс умира през 1883 г.\r\n1905 г.\r\nАлберт Айнщайн официално излага своята теория за относителността.\r\nАлберт Айнщайн е роден през 1879 г. в Улм, Германия. Той е германски физик теоретик и математик, един от създателите на съвременната физика. Той е роден в Германия, живее в Швейцария. Там завършва училището в Аарау при проф. Вебер, след което през 1900 г. се дипломира като преподавател по физика в Цюрихската политехника. През 1902 г. започва работа във федералното Бюро за патенти в Берн като експерт. Жени се за Милеве Марич, негова състудентка и отново се връща в Германия, а през 1933 г. емигрира в САЩ. През 1905 г. Айнщайн създава частната, а през 1907-1916 г. и общата Теория на относителността. Автор е на основни трудове по квантова теория на светлината. Той въвежда термина \"фотон\" през 1905 г., открива Закона за фотоефекта, основния закон на фотохимията, наречен Закон на Айнщайн и доказва теоретично индуцираното излъчване през 1917 г. Развива статистическата теория на Брауновото движение, като полага основите на теорията за флуктуацията и създава квантовата статистика на Бозе-Айнщайн. От 1933 г. Айнщайн работи върху космологията и единната теория на полето. Инициатор е за създаването на Йерусалимския университет през 1925 г. През 30-те години на ХХ век той се обявява срещу фашизма, а през 40-те – срещу използването на ядрено оръжие. През 1940 г. пише писмо до американския президент за опасността от създаването на ядрено оръжие в Германия, с което стимулира ядрените изследвания в САЩ. През 1921 г. получава Нобелова награда за трудовете по теоретична физика и по-точно за закона за фотоефекта.\r\n1901 г.\r\n17 –годишният Бенито Мусолини за първи път публично проявява своя нрав като блокира входа на гимназията и не позволява на учителите за започнат учебните занятия.\r\nМайката на Бенито Мусолини е начална учителка. Бащата му е социалист с анархистки уклон, работещ като обущар. „Да, произлизам от народа - ето кое ми даде основните козове в живота\" - споделя Мусолини с германския писател Емил Лудвиг. Бенито завършва средно образование през 1902 г. и тъй като не иска да отслужи двегодишната си военна служба, заминава за Швейцария. За дезертьорството си е осъден задочно на една година затвор. Движи се из социалистическите кръгове на емигранти и студенти от различни страни, изучава френски и немски език, чете анархо - синдикалистка и марксистка литература.\r\n1897 г.\r\nВлиза в сила подписаният на 9 декември 1896 г. 10-годишен търговски договор с Австро-Унгария, предвиждащ налагането на мито от 14 %. До края на 1896 г. са подписани подобни договори с Русия, Англия, Франция, Италия, Сърбия и временни спогодби с Германия, САЩ, Белгия. Русия доброволно се отказва от капитулационните си привилегии по Берлинския договор.\r\n1896 г.\r\nВлиза в сила Наказателният закон (до 13 февруари 1951 г.), изработен на базата на наказателните закони в Унгария (1878-1879 г.) и Русия (\"Уложение\" от 1883 г.).\r\n1886 г.\r\nВ САЩ започва масова стачка на над 300 000 работници в подкрепа на въвеждането на 8 часов работен ден. Впоследствие денят 1 май е световно утвърден като международен ден на труда. През 1889 г. на учредителния конгрес на Втория интернационал е приета резолюция за честването му. За първи път се отбелязва през 1890 г.\r\nВ България Международният ден на труда се чества за първи път през 1890 г. по инициатива на Типографското дружество. Първите масови събирания за отбелязване на празника са през 1893 г. в София, Пловдив и Видин. За първи път е обявен за официален празник през 1939 г., а от 1945 г. се чества официално всяка година.\r\n1851 г.\r\nВ Лондон по инициатива на принц Албърт, съпруг на кралица Виктория, е открито Първото Световно изложение, посветено на достиженията в областта на техниката и културата.\r\n1836 г.\r\nВ петербургския Александрински театър се състои премиерата на пиесата на Гогол “Ревизор”. Николай Василиевич Гогол е руски писател, поет и драматург. Роден е на 1 април 1809 г. е с. Б. Сорочинци, Полтавска област. Гогол е основоположник на\r\nреалистичната школа в руската литература. Автор е на: \"Тарас Булба\", \"Мъртви души\", комедията \"Ревизор\", \"Бъдни вечер\", повестите \"Нос\", \"Шинел\", сборника с разкази \"Вечери в селцето край Диканка\", литературно-критически статии и др.\r\n1786 г.\r\nВъв Виена се състои премиерата на операта на Волфганг Амадеус Моцарт “Сватбата на Фигаро”.\r\nВолфганг Амадеус Моцарт е немски композитор. Още в детските си години проявява забележителни музикални способности. На 6-годишна възраст той свири изключително добре на клавесин. Баща му решава да предприеме пътуване с него и със сестра му. В Мюнхен и Виена те имат големи успехи. През следващата година посещават Майнц, Франкфурт, Кобленц, Аахен, Брюксел и Париж. Във френската столица младият Моцарт издава първите си две композиции. През 1767 г. Моцарт заминава за Виена, където пише две малки опери и тържествена меса. През 1769 г. отива с баща си в Италия. В Милано представя операта си “Митридат, цар Понтийски”, която има забележителен успех. В Залцбург става диригент на капелата на местния архиепископ и създава оратория, операта “Сънят на Сципион”, симфонии, меси, концерти, камерна музика и др. През 1781 г. излиза операта “Идоменей”, която отбелязва преход между първите му творби и зрялото му творчество. Връща се във Виена, където се жени за Констанца Вебер (1781 г.). Същата година представя комичната опера “Отвличане от сарая”. През следващите години композира оперите “Сватбата на Фигаро”, “Дон Жуан”, “Cosi fan tutte” (“Така правят всички”), “Вълшебната флейта”, а в годината, когато умира (на 35 год.) – 1791 г., създава “Реквием”.\r\n1707 г.\r\nОфициално е обявено обединението на Англия, Уелс и Шотландия в една обща държава под името Великобритания.\r\n305 г.\r\nРимският император Диоклетиан, управлявал страната си 20 години, доброволно се отказва от престола, като поделя империята на две части – западна и източна, между двамата си синове и прекарва остатъка от живота си в дворец в Сплит.\r\nГай Аврелий Валерий Диоклетиан е римски император от 284 г. до 305 г. С цел стабилизация на управлението, защита на границите, а също и с цел предотвратяване на узурпация на властта въвежда административно и териториално разделение на властта - тетрархията. При управлението на Диоклетиан империята е разделена на 12 диоцеза и на 100 провинции; Мизия е разделена на 2 провинции - Горна и Долна. Р. Цибрица служи за граница между тях. Император Диоклетиан предприема гонения срещу християните, които наричат края на царуването му \"ера на мъченичествата\" (303 г. –311 г. ).На тази дата са родени: \r\n1946 г.\r\nРоден е Джон Ву - китайски режисьор, израснал в Хонг Конг, където започва филмовата му кариера. В първите си филми Ву акцентира върху демонстрацията на източни бойни изкуства. След филма \"Убиецът\" (1989 г.) той печели огромна популярност в САЩ и е поканен да работи в Холивуд, където режисира екшъни. Филмография: \"Трудна мишена\" (1993 г.), \"Код “Счупена стрела\" (1996 г.), \"Лице на заем\" (1997 г.), \"Мисията невъзможна-2” (2000 г.), \"Windtalkers\" (2002 г.).\r\n1924 г.\r\nРоден е Карел Кахиня - чешки режисьор, сценарист и оператор. Завършва Кинофакултета към Пражката академия на изкуствата. Още като студент заедно с Войтех Ясни създава първия си документален филм. Работи в документалното кино до 1956 г., когато дебютира в игралното. Режисира приключенски филми. Работи и в областта на детския филм. От документалните му филми се откроява “Не винаги е облачно” (1950 г.), а от игралните - “Тогава по Коледа” (1958 г.), “Кралят на Шумава” (1959 г.), “Терзания” (1962 г.), “Надежди” (1963 г.), “Високата стена” (1964 г.), “Да живее републиката” (1965 г.), “Нощта на невестата” (1967 г.), “Отново прескачам локвите” (1971 г.), “Влак до спирка “Небе” (1972 г.), “Любов” (1973 г.), “Павлинка” (1974 г.), “Робинзонка” (1974 г.), “Смъртта на мухата” (1976 г.), “Малката русалка” (1977 г.), “Среща през юли” (1978 г.), “В очакване на дъжда” (1978 г.), “Захарният дом” (тв, 1980 г.), “Фанди, о, Фанди!” (1983 г.), “Последната пеперуда” (1990 г.), “Кравата” (1994 г.), “Фани” (1995 г.), “Хана” (1999 г.).\r\n1917 г.\r\nРодена е Даниел Дарийо - френска актриса. Учи в Парижката консерватория. Дебютира във филма \"Балът\". Изпълнява драматични роли във филмите \"Причастие без изповед\" (1953 г.), \"Мадам дьо …” (1953 г.), \"Червено и черно\" (1954 г.), \"Мари Октобър\" (1959 г.). Играе и в комедии - \"Злоупотреба с доверието\" (1937 г.), \"Завръщане в зори\" (1938 г.), \"Първа среща\" (1941 г.), \"Заеми се с Амелия\" (1949 г.), \"Дяволът и десетте заповеди\" (1962 г.). Снима се още в \"Девойките от Рошфор\" (1966 г.), \"Светата година\" (1976 г.), \"Стая в града\" (1982 г.), \"Няколко дена с мен\" (1988 г.), \"Денят на кралете\" (1991 г.), \"И утре е ден\" (2000 г.), \"Емили замина\" (2001 г.), \"Осем жени\" (2002 г.).\r\n1872 г.\r\nРоден е Хуго Алвен - шведски композитор и диригент. Учи в Стокхолм, в Германия, Франция и Белгия. От 1903 г. е преподавател по композиция в Стокхолмската консерватория. От 1910 г. до 1939 г. е в Музикалния факултет на Упсалския университет, където ръководи студентския хор \"Орфей\" (до 1947 г.). Включва фолклорни елементи в творчеството си, като открива с това нов етап в шведската симфонична музика. Автор е на балетите \"Високият крал\" (1923 г.), \"Блудният син\" (1957 г.), на 12 кантати, 5 симфонии, на камерни произведения, на музика към драматични спектакли и филми.\r\n1769 г.\r\nРоден е Артър Уелингтън - английски пълководец, държавник, дипломат, фелдмаршал (1813 г.). Член на партията на торите. Учи в Итън и във Военното училище в Анже (Франция). Започва военната си кариера в английските войски в Холандия. Участва в антифренските походи през 1794-1795 г. От 1796 г. е в Индия, където командва английските войски при завоюването на Майсур-маратхските княжества. Завръща се във Великобритания през 1805 г. През 1807-1808 г. е държавен секретар по въпросите за Ирландия. От 1808 г. до 1813 г. командва съюзните войски във войната срещу Наполеон I на Пиренейския полуостров. През 1814 г. е назначен за английски посланик в Париж; получава титлата херцог. През 1815 г. командва англо-холандската армия в решаващото сражение срещу Наполеон на Ватерлоо. Участва в работата на Виенския конгрес (1814-1815 г.). Оглавява окупационните войски във Франция (1815-1818 г.). Представител на Англия на конгресите на Свещения съюз в Аахен през 1818 г. и Верона през 1822 г. През 1822 г. подписва в Петербург т. нар. Гръцки протокол, който определя позициите на Англия и Русия по отношение на Гърция. Главнокомандващ английската армия (1827-1852 г.). През 1828-1830 г. е министър-председател на Великобритания. Обявява се срещу провеждането на парламентарни реформи, което допринася за падането на кабинета. През 1834-1835 г. е министър на външните работи, а през 1841-1846 г. - министър без портфейл. През 1848 г. е командващ на военните части, които се подготвят да потушат чартистките бунтове.На тази дата умират:\r\n1945 г.\r\nСамоубива се Паул Йозеф Гьобелс - нацистки политик, близък приятел на Хитлер, министър по време на III райх, един от главните военни престъпници на фашистка Германия. Влиза в Националсоциалистическата партия през 1922 г. Редактор и издател на нацисткия в-к \"Ангриф\". Става ръководител на пропагандата в нацистката партия през 1928 г. От 1933 г. е министър на народната просвета и пропагандата в кабинета на Хитлер. През 1944 г. става императорски пълномощник по тоталната военна мобилизация. Самоубива се в края на войната, заедно с цялото си семейство.\r\nГермания известява, че Хитлер е мъртъв. На този ден, Хамбургското радио съобщава, че Адолф Хитлер е бил убит в Канцеларията на Райха в Берлин.\r\nВ 22.30 ч. местно време говорителят съобщава новината от щаба на фюрера, че Хитлер е “паднал на ръководния си пост в Канцеларията на Райха, сражавайки се до последно срещу болшевиките и за Германия”. В съобщението се известява още, че приемник на Хитлер е адмирал Доенц.\r\n1873 г.\r\nУмира Дейвид Ливингстън - английски мисионер и пътешественик. Изследва Средна и Южна Африка, басейна на р. Замбези и ез. Танганайка, открива водопада Виктория. Води борба срещу търговията с роби. Умира до ез. Танганайка. Тялото му е пренесено в Англия и погребано в Уестминстър. Неговото име носят град в Замбия, планина в Източна Африка и водопад на р. Конго.\r\n1832 г.\r\nУмира Константин Калайдович - руски археограф, историк. Завършва Московския университет през 1810 г. и влиза в кръжока на граф Н. П. Румянцев, първия голям археографичен център на Русия. Участва активно в работата на Московското дружество за история и руски старини, Комисията по печатане на държавни грамоти и договори. Заедно с П. М. Строев участва (1817-1818 г.) в археографична експедиция, открила важни древноруски паметници (“Изборник на Светослав”, 1073 г., произведенията на Кирил Торовски и др.). Издава “Руски забележителности” (т. I, 1815 г.), “Древни руски стихотворения, събрани от Кирша Данилов” (1818 г.), “Закони” на Иван III и Иван IV (1819 г.) и др.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.01", "title": "Денят 1 май в световната история"}
{"url": "http://www.focus-news.net/news/2018/05/01/2516887/sport-elitsa-kostova-pobedi-zhaklin-sayko-v-kitay.html", "text": "Елица Костова победи американката Жаклин Сайко на тенис турнира за жени „Чалънджър“ в Китай след 6:4, 6:1.", "date": "2018.05.01", "title": "Спорт: Елица Костова победи Жаклин Сайко в Китай"}
{"url": "http://www.focus-news.net/news/2018/05/01/2516885/plovdiv-patishtata-v-oblastta-sa-suhi-i-normalno-prohodimi.html", "text": "Пътищата в Пловдивска област са сухи и нормално проходими. Това каза за Радио „Фокус“ – Пловдив дежурният от Областно пътно управление. Движението по основните направления в Пловдивска област се осъществява с нормална интензивност. Повишена опасност от образуването на свлачища и срутища има по пътищата Асеновград-Смолян и Югово-Лъки, предупреждават от Областното пътно управление. До 30 юни движението по АМ „Тракия“, в участъка от Пловдив до Стара Загора, се извършва с максимална скорост до 90 км/ч и повишено внимание, поради ремонтни дейности. До 20 май преминаването по пътя Шишманци – Белозем, в района на пътния възел при АМ „Тракия“, ще се осъществява в една лента, поради ремонтни дейности на надлез. Движението в участъка се контролира от светофарна уредба.\r\nДвижението на територията на град Пловдив се извършва нормално и без затруднения. Не се отчита струпване на автомобили по централните булеварди.\r\nВесела КРЪСТЕВА", "date": "2018.05.01", "title": "Пловдив: Пътищата в областта са сухи и нормално проходими"}
{"url": "http://www.focus-news.net/news/2018/05/01/2516888/dimitar-margaritov-kzp-evropeyskoto-ikonomichesko-zakonodatelstvo-zadava-etalona-v-svetoven-mashtab-otnosno-zashtitata-na-potrebitelskite-prava.html", "text": "Европейското икономическо законодателство задава еталона в световен мащаб относно защитата на потребителските права. Това каза в сутрешния блок  на Радио „Фокус“ председателят на Комисията за защита на потребителите Димитър Маргаритов. \"Бъдещите промени в това законодателството, обаче, не може да се тълкуват като знак, че потребителите са в слаба позиция в този момент\", обясни Маргаритов. Според него динамичното развитие както на начините за комуникация, така и на пазарите, предполага и съответната оптимизация на правилата. „На 11 април, преди около 20-ина дни, беше представено официално предложението на ЕК за ключови промени в основните потребителски директиви. За първи път бяха представени тези мерки от еврокомисаря по потребителската защита г-жа Йоурова именно на вчерашното събитие, нашата конференция под надслов „Потребителското право днес. Можем ли да направим нещата по-добре“. Така че, ако всичко е наред, ние очакваме и бихме желали тези предложения да бъдат факт още преди средата на следващата година.“ Димитър Маргаритов допълни, че предлаганите законодателни промени в новия потребителски механизъм „New deal” се развиват в няколко насоки. На първо място в директивата за нелоялните търговски практики се предлага адекватно решение за проблема с т.нар. „двойни стандарти“ в различните държави-членки и възможност тези стандарти да бъдат квалифицирани като нарушение на законодателството, каза още Маргаритов. По думите му не по-малко важни са и правилата, свързани с електронната търговия за създаване на по-голяма яснота при обмена на информация между потребител и търговец.", "date": "2018.05.01", "title": "Димитър Маргаритов, КЗП: Европейското икономическо законодателство задава еталона в световен мащаб относно защитата на потребителските права"}
{"url": "http://www.focus-news.net/news/2018/05/01/2516892/voennata-tehnika-shte-se-pridvizhva-po-patnata-infrastruktura-vav-vrazka-s-podgotovkata-za-voenniya-parad-za-denya-na-hrabrostta.html", "text": "Във връзка с подготовката за военния парад в Деня на Храбростта и празник на Българската армия, военна техника на въоръжение в Българската армия ще се предислоцира от военните формирования в страната до летище Доброславци край София. Това съобщиха от пресцентъра на Министерство на отбраната.\r\nВоенната техника ще се придвижва по националната пътна инфраструктура от градовете Сливен, Ямбол, Казанлък, Карлово, Асеновград, Стара Загора, Плевен и Благоевград до летище \"Доброславци\".", "date": "2018.05.01", "title": "Военната техника ще се придвижва по пътната инфраструктура във връзка с подготовката за военния парад за Деня на Храбростта"}
{"url": "http://www.focus-news.net/news/2018/05/01/2516891/sport-betis-sevilya-se-klasira-za-liga-evropa-sled-pobeda-sreshtu-posledniya.html", "text": "Бетис  победи вече изпадналия Малага с 2:1 в мач от 35-ия кръг на испанската Примера дивисион, игран на стадион „Бенито Вийямарин“ и подсигури участието си в Лига Европа следващия сезон три кръга преди края на първенството.  Севилци са на 5-о място във временното класиране с 59 точки, а Малага са на последното – 20-о място с 20 точки.", "date": "2018.05.01", "title": "Спорт: Бетис (Севиля) се класира за Лига Европа след победа срещу последния"}
{"url": "http://www.focus-news.net/news/2018/05/01/2516889/burgas-v-grada-prodalzhava-proletniyat-fest-fermeri-i-tvortsi.html", "text": "Фермери и творци от цялата страна представят своята продукция в Бургас. Това съобщиха от пресцентъра на Община Бургас. От 10.00 до 20.00 часа на ул. „Александровска“ до Районен съд - Бургас (зад паметника \"Альоша\") ще се проведе пролетен фест „Фермери и творци“. Производители на здравословна продукция и творци от цялата страна ще предложат на жителите и гостите на града качествени продукти и оригинални ръчни изделия, както и дегустации, демонстрации, рисуване с къна.", "date": "2018.05.01", "title": "Бургас: В града продължава пролетният фест „Фермери и творци“"}
{"url": "http://www.focus-news.net/news/2018/05/01/2516890/vsenoshtno-bdenie-i-sveta-liturgiya-shte-badat-otsluzheni-v-tsarnogorskiya-manastir-sv-kozma-i-damyan.html", "text": "В Църногорския монастир „Св. Козма и Дамян“  ще се възпомене втората годишнина от пристигането на копието на чудотворната светогорска икона на Пресвета Богородица - Всецарица, осветено в манастира Ватопед на Света гора-Атон, предаде репортер на Агенция \"Фокус\". Това ще стане с отслужване на  Всенощно бдение (Агрипния) и Божествена св. литургия. Бдението ще започне в 20.00 часа, а светата Литургия в 9:30 часа на следващия ден (2 май, Преполовение). \r\nНикола ПЕТКОВ", "date": "2018.05.01", "title": "Всенощно бдение и света Литургия ще бъдат отслужени в Църногорския манастир \"Св. Козма и Дамян\""}
{"url": "http://www.focus-news.net/news/2018/05/01/2516895/pazardzhik-negovo-preosveshtenstvo-konstantiyskiyat-episkop-yakov-shte-otsluzhi-vodosvet-za-hramoviya-praznik-na-tsarkvata-sv-tsar-boris-pokrastitel-v-grad-septemvri.html", "text": "На 02 май 2018 г., сряда, когато Православната църква прославя Св. Цар Борис Покръстител, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще отслужи празничен водосвет за храмовия празник  на църквата \"Св. Цар Борис Покръстител\", град Септември, предаде репортер на Агенция \"Фокус\".  Началото е от 11.00 часа. \r\nНикола ПЕТКОВ", "date": "2018.05.01", "title": "Пазарджик: Негово преосвещенство Константийският епископ Яков ще отслужи водосвет за храмовия празник  на църквата  \"Св. Цар Борис Покръстител\" в град Септември"}
{"url": "http://www.focus-news.net/news/2018/05/01/2516877/bsp-organizira-protest-sreshtu-koruptsiyata-i-bednostta.html", "text": "На 1 май БСП организира протест срещу корупцията, мизерията и бедността. Това съобщиха от пресцентъра на Националния съвет на БСП. В София в 11.00 часа се очаква пред паметника на Незнайния войн на площад „Александър Невски” да се съберат хиляди, за да изразят своето желание за достойни доходи, както и срещу корупцията, която ограбва труда им. Протестното шествие ще мине по маршрута: пл. „Ал. Невски” – ул. „Г. С. Раковски” – бул. „Дондуков” – пл. ”Независимост” (пред Министерски съвет). В 12.00 часа е началото на митинга. \r\nСлед края на митинга, група Сигнал ще даде старта на Празник на свободното слово и свободните медии пред Народния театър „Иван Вазов”. В събитието участие ще вземат млади актьори, както и групата No more many more.", "date": "2018.05.01", "title": "БСП организира протест срещу корупцията и бедността"}
{"url": "http://www.focus-news.net/news/2018/05/01/2516896/dobrich-prodalzhavat-regulyarnite-obrabotki-sreshtu-karlezhi.html", "text": "Ежегодно дезакаризацията на територията на Община град Добрич стартира в края на месец април или началото на месец май. И тази година Община град Добрич има сключен договор за „Дезакаризация, дератизация, дезинфекция и дезинсекция на зелени площи и обекти общинска собственост“. Това съобщиха от пресцентъра на Общината.\r\nВ тази връзка Община град Добрич информира гражданите, че днес продължават  регулярните обработки срещу кърлежи в Централната градска част, около детски площадки и Градски Парк „Свети Георги“. Обработките ще стартират в утринните часове след  5.30 - 7.00 часа. За да бъдат успешни обработките е необходимо благоприятни климатични условия, т.е. да не вали дъжд, да няма вятър и силно овлажнена растителност, при наличие на тези обстоятелства обработките ще бъдат отложени за дни с подходящи условия.\r\nНа обработените места ще бъдат поставяни указателни табели съдържащи информация за часа на обработката, използвания препарат, карантинния срок и телефон за връзка с изпълнителя.\r\nВъпреки всички мерки предприемани от Община град Добрич е необходимо гражданите също да предприемат превантивни мерки за своята безопасност при разходка сред тревисти и гористи местности. При случай на ухапване, избягвайте отстраняването на кърлежи в домашни условия, незабавно потърсете лекарска помощ от домашен лекар или „Бърза помощ“.", "date": "2018.05.01", "title": "Добрич: Продължават регулярните обработки срещу кърлежи"}
{"url": "http://www.focus-news.net/news/2018/05/01/2516897/pazardzhik-remontni-deynosti-se-izvarshvat-po-patya-pazardzhik-selo-radilovo.html", "text": "Спокойно е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик.  Пътните настилки са сухи. Ограничение поради ремонт е въведено и по пътя Пазарджик-село Радилово от 132 км до 140 км. Ограничение има  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.05.01", "title": "Пазарджик: Ремонтни дейности се извършват по пътя Пазарджик-село Радилово"}
{"url": "http://www.focus-news.net/news/2018/05/01/2516898/blagoevgrad-trafikat-po-avtomagistrala-struma-i-glaven-pat-e-79-e-normalno-natovaren-patnite-nastilki-sa-suhi.html", "text": "Трафикът по автомагистрала „Струма“ и главен път Е-79 е нормално натоварен. Това съобщиха за Радио „Фокус“ – Пирин от Областно пътно управление – Благоевград. Пътните настилки в региона са сухи. Проходът Предел е отворен за преминаването на всички видове моторни превозни средства. През нощта няма регистрирани пътни инциденти. Движението по път IІІ-1972 Дъбница – Фъргово в участъка от км 0+000 до км 28+000 се осъществява в една лента за движение, поради частични ремонтни дейности на асфалтовата настилка. Участъкът е сигнализиран с пътни знаци. Въведеното ограничение за движение е в сила до 04 май.\r\nКристина МИТКОВА", "date": "2018.05.01", "title": "Благоевград: Трафикът по автомагистрала „Струма“ и главен път Е-79 е нормално натоварен, пътните настилки са сухи"}
{"url": "http://www.focus-news.net/news/2018/05/01/2516899/vidin-s-normalna-intenzivnost-e-trafikat-po-republikanskata-patna-mrezha-v-oblastta.html", "text": "С нормална интензивност е трафикът по републиканската пътна мрежа във Видинска област, каза за Радио „Фокус“ – Видин дежурният служител в Областно пътно  управление Видин. Той посочи, че най-натоварен е участъкът между Видин и Дунавци, където се движат предимно тежкотоварни автомобили в посока от и за граничен пункт „Дунав мост 2“.  Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Във Видин трафикът е оживен на входно изходните артерии на града и по бул. „Панония“.В Монтана трафикът също е с нормална интензивност, но на прохода Петрохан движението вече е интензивно и в двете посоки. Движат се предимно леки автомобили. През прохода остава забраната за преминаване на автомобили над  12 т. както и тегленето на ремаркета и полуремаркета. Този срок за преминаване през Петрохан вече е за цялата година, съобщиха от Областно пътно управление – Монтана.\r\nАнна ЛОЗАНОВА", "date": "2018.05.01", "title": "Видин: С нормална интензивност е трафикът по републиканската пътна мрежа в областта"}
{"url": "http://www.focus-news.net/news/2018/05/01/2516880/otbelyazvame-denya-na-truda-i-rabotnicheskata-solidarnost.html", "text": "Отбелязваме Деня на труда и международната работническа солидарност. В много страни на 1 май се честват обществените и икономически постижения на работещите и се провеждат събития, посветени на защитата и просперитета на всички трудещи се.\r\nНа 1 май 1886 г. в САЩ започва масова стачка на над 300 000 работници в подкрепа на въвеждането на 8 часов работен ден. Впоследствие денят 1 май е световно утвърден като международен ден на труда. През 1889 г. на учредителния конгрес на Втория интернационал е приета резолюция за честването му. За първи път се отбелязва през 1890 г.\r\nВ България Международният ден на труда се чества за първи път през 1890 г. по инициатива на Типографското дружество. Първите масови събирания за отбелязване на празника са през 1893 г. в София, Пловдив и Видин. За първи път е обявен за официален празник през 1939 г., а от 1945 г. се чества официално всяка година.", "date": "2018.05.01", "title": "Отбелязваме Деня на труда и работническата солидарност"}
{"url": "http://www.focus-news.net/news/2018/05/01/2516901/veliko-tarnovo-s-22-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 22 см се е понижило нивото на река Дунав при Свищов за изминалото денонощие. Това съобщиха от Хидрометеорологичната станция в града. Водният стоеж на реката е 458 см., а температурата на водата 18.2 градуса. Предимно слънчево ще е времето над българския участък на Дунав и днес. Преди обяд на места в източните райони има ниска слоеста облачност, но тя ще се разсее до пладне. Ще духа слаб до умерен югоизточен вятър. Температурата на въздуха ще е между 23° и 29°.", "date": "2018.05.01", "title": "Велико Търново: С 22 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/05/01/2516902/vidin-remont-na-asfaltovata-nastilka-se-izvarshva-po-tri-patni-otsechki-v-oblastta.html", "text": "Ремонтни дейности на асфалтовата настилка се извършват по три пътни отсечки във Видинска област, съобщиха за Радио „Фокус“ – Видин от Областно пътно управление. По път II-11 в участъка с. Арчар – с. Добри дол се извършва локален ремонт на асфалтовата настилка. Движението на автомобили трябва да се извършва с повишено внимание, от Областно пътно управление са поставилипътни знац;и има и сигналисти. Движението по път II-14  Видин-  ГПКП „Връшка чука“ в участъка между с. Бела Рада – с. Войница също се осъществява с повишено внимание поради частични ремонтни дейности по асфалтовата настилка. Движението  в района се регулира от сигналисти. Частични ремонти се извършват и по път  III-112  Видин – Добри дол – Тополовец и тук автомобилният трафик се регулира от сигналисти.\r\nАнна ЛОЗАНОВА", "date": "2018.05.01", "title": "Видин: Ремонт на асфалтовата настилка се извършва по три пътни отсечки в областта"}
{"url": "http://www.focus-news.net/news/2018/05/01/2516904/prague-daily-monitor-partiyata-na-andrey-babish-nyama-druga-alternativa-za-koalitsiya-osven-sotsialdemokraticheskata-partiya.html", "text": "Движение „АНО“ на Андрей Бабиш няма алтернативен план за коалиционен пакт, ако преговорите със Социалдемократическата партия, подкрепяна от Комунистите, се провалят, заяви представител на движението по време на дискусия в телевизионно студио, пише Prague Daily Monitor.\r\n„Нямаме план Б, но се опитваме да направим план А интересен и за нашите членове, и за тези на Социалдемократическата партия“, заяви лидерът на фракцията на „АНО“ в долната камара на чешкия парламент.\r\nПревод и редакция:", "date": "2018.05.01", "title": "Prague Daily Monitor: Партията на Андрей Бабиш няма друга алтернатива за коалиция освен социалдемократическата партия"}
{"url": "http://www.focus-news.net/news/2018/05/01/2516905/gabrovo-remont-na-patni-saorazheniya-zatrudnyava-dvizhenieto-v-uchastak-ot-patya-mezhdu-sevlievo-i-selo-draganovtsi.html", "text": "Ремонт на пътни съоръжения затруднява движението в участък от пътя между Севлиево и село Драгановци. Трафикът е пренасочен в едната лента в отсечката от км 7+331 до км се 13+138. Дейностите трябва да приключат до края на октомври, съобщиха за Радио „Фокус“ – Велико Търново от Областно пътно управление (ОПУ) – Габрово. Условията за пътуване в областта са нормални. Настилките са сухи, в усойните места – частично мокри. Движението не е натоварено. Времето е ясно и слънчево, без мъгли и намален видимост. Мокър на места е пътя в района прохода Шипка. \r\nТам остава в сила забраната за ТИР-ове над 12 тона. В едната лента се осъществява движението и по пътя между Драгановци и Габрово, където в участъка от  км 16+970 до км 17+175 се работи по направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срокът за приключване е краят на април. От ОПУ съветват водачите да се движат с повишено внимание по пътя между селата Чехлевци и Велчевци, където от км 10+940 до км 11+550 осъществява преасфалтиране и запълване на дупки. В района е поставена  необходимата сигнализация, а срокът за изпълнение на дейностите е края на август. Пропаднал участък затруднява предвижването и по пътя между Габрово и село Стоманеците. Свлачището е при км 7+060. Там една от лентите за движение е стеснена, поставена е сигнализация. Ремонтът ще приключи до 30 юни.\r\nЛуиза ТРАНЧЕВА", "date": "2018.05.01", "title": "Габрово: Ремонт на пътни съоръжения затруднява движението в участък от пътя между Севлиево и село Драгановци"}
{"url": "http://www.focus-news.net/news/2018/05/01/2516894/protothema-evropeytsite-smyatat-che-integratsiyata-na-bezhantsite-i-migrantite-se-e-provalila.html", "text": "Проучване на общественото мнение на Европейската комисия сочи, че огромното мнозинство от хората във Франция, Германия и Швеция смятат, че интеграцията на мигрантите и бежанците в техните страни се е провалила, пише електронното издание на гръцкия вестник Protothema.\r\nХората във всички 28 страни-членки бяха попитани: „Като цяло, успешна ли е интеграцията на повечето мигранти, които живеят във вашата страна, или не“.\r\nОбщо за блока, 55% от хората са заявили, че интеграцията протича зле, а 39% смятат, че тя е успешна, съгласно анкетата, изготвена по поръчка на ЕК.\r\nВ Швеция само 24% от респондентите са заявили, че интеграцията на бежанците протича добре, докато на противоположното мнение са цели 73%.\r\nВ Германия смятащите, че интеграцията на бежанците протича успешно са 31%, а 63% са на мнение, че тя е провал. Във Франция ситуацията е сходна – 64% считат, че тя е неуспешна, а 27% са на противоположното мнение.\r\nКартината във Великобритания е малко по-позитивна, 55% от респондентите са заявили, че интеграцията протича успешно, докато 36% са посочили, че тя не е на нужното ниво.\r\nВ Италия 63% смятат, че интеграцията на бежанците е неуспешна, а 27% - успешна. \r\nПроучването на общественото мнение е направено от TNS Political & Social network в 28 страни, между 21 и 30 октомври м.г. и е публикувано през април. В анкетата са участвали около 28 хиляди души.\r\nОткритията за отрицателни нагласи към успеха на интеграцията в цяла Европа идват скоро след още едно общоевропейско проучване, което показа, че 78% от хората на континента искат по-строг граничен контрол.  Отделно изследване на BBC, публикувано миналата седмица, показа, че Европа е най-разделеният континент на света, като най-големият източник на разделение се явява имиграцията.\r\nПревод и редакция:", "date": "2018.05.01", "title": "Protothema: Европейците смятат, че интеграцията на бежанците и мигрантите се е провалила"}
{"url": "http://www.focus-news.net/news/2018/05/01/2516903/burgas-s-bogata-programa-ot-sabitiya-balgarovo-shte-otbelezhi-svoya-praznik.html", "text": "Българово ще отбележи своя празник с богата програма от събития. Това съобщиха от пресцентъра на Община Бургас. От кметството приканват всички жители и гости на града да посетят различните изложби, концерти и базари, които започват още днес. Празникът ще започне днес от 17.00 часа с откриването на изложбата ‘Гости в миналото“ в местното читалище. Утре от 10.00 часа ще се проведе кулинарен базар „Колорит“, ще гостуват занаятчиите от Етнографски комплекс „Генгер“, ще се проведе и цветен пазар „Пъстроцветна феерия“. На същия ден от 18.00 часа ще започне концерт на Професионален фолклорен ансамбъл „Странджа“ – Бургас. На 2 май от 13.00 часа ще се отслужи празнична света литургия в храм „Свети Атанасий“, ще се раздаде и курбан за здраве.", "date": "2018.05.01", "title": "Бургас: С богата програма от събития Българово ще отбележи своя празник"}
{"url": "http://www.focus-news.net/news/2018/05/01/2516906/sliven-kamen-donev-shte-gostuva-na-praznika-na-grada.html", "text": "Юбилейният спектакъл на Камен Донев ще препълни залата на Драматичен театър „Стефан Киров “ от 18:00 ч. Постановката гостува за празника на града, по покана на Община Сливен, съобщиха от администрацията.\r\nВ залите в цялата страна експресивният спектакъл буди небивал интерес, с разграбени билети за часове.\r\n“Възгледите на един учител за народното творчество” е смесица от неподражаема актьорска игра, скороговорки, букет от безумни ситуации, преразказани чрез мъдри думи, щипка сарказъм и остроумие като черешка на тортата – това е той. Топовният талант на един актьор, чиято комичност умело върви по бръснача на сериозността, всеки път успява да екзалтира всяка една публика, пред която се изправя.\r\nВ легендарния си моноспектакъл „Възгледите на един учител за народното творчество“, премиерата на който беше преди десетилетие и оттогава взриви от смях десетки български градове, Донев изнася подробна лекция, чиято тема сме ние – българският народ.\r\nОт премиерата, която се състоя на 16 октомври 2007 година до днес, спектакълът е изигран над 450 пъти. Камен Донев взриви от смях десетки български градове. Той е единственият изпълнител, препълнил Зала 1 на НДК (зала, която се разполага с 4000 седящи места) цели 15 пъти, при това с едно и също заглавие. Моноспектакълът получи признание и на всички театрални фестивали в страната.", "date": "2018.05.01", "title": "Сливен: Камен Донев ще гостува на празника на града"}
{"url": "http://www.focus-news.net/news/2018/05/01/2516884/sputnik-vlastite-v-sasht-obyasniha-zashto-sa-svalili-ruskoto-zname-ot-konsulskata-rezidentsiya-v-siatal.html", "text": "Властите в САЩ са свалили руското знаме от взетата резиденция на генералния консул на Русия в Сиатъл, тъй като резиденцията е изгубила статута си, заяви говорител на държавния департамент на САЩ, цитиран от Sputnik.\r\nЗнамето ще бъде върнато на руското посолство.\r\n„В съответствие с Виенската конвенция за консулски отношения, САЩ отдръпнаха съгласието си за учредяване и действие на консулската служба на Русия в Сиатъл считано от 1 април 2018 г. Тъй като резиденцията на генералния консул вече не се наслаждава на статуса на резиденция на глава начело на консулско учреждение, не би било подходящо да се остави руското знаме там“, заяви говорителят.\r\n„Спазвайки нашите задължения, ще върнем знамето на посолството на Русия“, добави той. Йонислав Дочев", "date": "2018.05.01", "title": "Sputnik: Властите в САЩ обясниха защо са свалили руското знаме от консулската резиденция в Сиатъл"}
{"url": "http://www.focus-news.net/news/2018/05/01/2516893/inzh-dimitar-manolov-kt-podkrepa-osnovnoto-predizvikatelstvo-pred-raboteshtite-v-balgariya-sa-zaplashtaneto-i-usloviyata-na-trud.html", "text": "Основното предизвикателство пред работещите в България са заплащането и условията на труд. Това каза инж. Димитър Манолов, президент на КТ „Подкрепа“, в интервю за Агенция „Фокус“ по повод 1 май – Ден на труда. „Известно е, че в България, като член на ЕС е страната с най-ниски доходи в него. Това е нещо, което непременно трябва да се промени. Условията на труд, по ред причини, също не са на най-доброто ниво. Дори и някои неща, които ни се наложи да вършим заради членството си в ЕС, бяха направени по възможно най-лошия начин“, каза инж. Манолов. Той даде пример с работното време, неговото изчисляване и полагането на нощен труд. „Разбира се, темите, които са основополагащи за цялото общество като образование и здравеопазване, са в тежка криза. Това са сектори, в които се налага да се предприемат мерки“, допълни президентът на КТ „Подкрепа“. Той обърна внимание, че конфедерацията работи в защита на трудещите се по всички начини, незабранени от закона. „Това е през механизма за социалния диалог, през механизмите за уреждане на колективните трудови спорове и т.н.“, каза още инж. Манолов. \r\nДеница КИТАНОВА", "date": "2018.05.01", "title": "Инж. Димитър Манолов, КТ „Подкрепа“: Основното предизвикателство пред работещите в България са заплащането и условията на труд"}
{"url": "http://www.focus-news.net/news/2018/05/01/2516909/pss-dobri-sa-usloviyata-za-turizam-v-planinite-dnes.html", "text": "Добри са условията за туризъм в планините днес. Това съобщиха от Планинска спасителна служба (ПСС) към БЧК за „Агенция Фокус“. Времето в планините е слънчево и тихо, температурите варират от 8 до 17 градуса. Навсякъде ски съоръженията са преустановили работата си. Няма инциденти за изминалото денонощие. От ПСС предупредиха туристите да внимават при пресичането на преспи и снежни склонове.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.05.01", "title": "ПСС: Добри са условията за туризъм в планините днес"}
{"url": "http://www.focus-news.net/news/2018/05/01/2516911/zavarshi-remontat-na-blizo-3-km-ot-iztochnata-daga-na-sofiyskiya-okolovrasten-pat-v-platnoto-ot-kazichene-do-am-trakiya.html", "text": "Около 11.00 часа ще се пусне движението по ремонтирания 2,9 км участък от Източната дъга на Софийския околовръстен път в платното от Казичене до АМ „Тракия“ от км 32+680 до км 35+577. Това съобщиха от пресцентъра на Агенция „Пътна инфраструктура“. Пътноподдържащото дружество работи изключително мобилизирано и завърши ремонта за 10 дни. По този начин движението по обновената отсечка се пуска предсрочно и преди предстоящите три почивни дни за Гергьовден. През миналата година беше изцяло обновено и платното от АМ „Тракия“ до Казичене, както и на двете платна на 4,8-километровия участък от АМ „Хемус“ до Казичене от км 26+610 до км 31+416. С цялостното обновяване на настилката на Източната дъга се повишава безопасността на движение на пътуващите по автомагистралния пръстен около столицата. Подобрява се свързаността между автомагистралите „Тракия“ и „Хемус“ и Северната скоростна тангента, която е транзитната връзка със Западната дъга на Софийския околовръстен път и АМ „Люлин“. По този начин транзитният и тежкотоварният трафик не се налага да преминава през града, с което се пести време, облекчава се движението и се намалява замърсяването на въздуха. Ремонтираният участък е с нова асфалтова настилка, хоризонтална маркировка, мантинели и пътни знаци. Изпълнител на строителните работи е ДЗЗД „Белмекен 2015“. Дружеството отговоря за текущия ремонт и поддържането на републиканските пътища в област София.", "date": "2018.05.01", "title": "Завърши ремонтът на близо 3 км от Източната дъга на Софийския околовръстен път в платното от Казичене до АМ „Тракия“"}
{"url": "http://www.focus-news.net/news/2018/05/01/2516912/sarajevo-times-ruski-kompanii-shte-investirat-poveche-ot-250-miliona-evro-v-republika-srabska.html", "text": "Ръководителят на представителството на Република Сръбска (РС) в Москва Душко Перович отбеляза, че РС е успяла да се договори за сътрудничество с руската компания „ЗИО“, която планира да вложи 200 милиона евро в модернизацията на топлоелектрическите централи Гацко и Углевик, пише електронното издание Sarajevo Times.\r\nПерович отбеляза, че споразумението за модернизация на гореспоменатите топлоелектрически централи трябва да бъде подписано през месец май и за всяка от централите ще бъдат отделени по 100 милиона евро.\r\n„Основната задача е да се увеличи мощността на централите и да се удължи срока им на експлоатация. Именно по този начин ще получим допълнително електричество и удължаване на живота на ТЕЦ-овете с още 15-20 години“, заяви Перович.\r\nДипломатът отбеляза също, че в рамките на няколко месеца ще започне строителството на газова централа в Зворник и добави, че инженери и технолози от „Газпром“ вече са посетили мястото, където ще бъде построена газовата централа в Зворник тази седмица.\r\n„Инвестицията е на стойност около 72 млн. долара и централата трябва да бъде построена за около една година. В тази инсталация ще се втечнява газ. По този начин, обемът на природния газ намалява 600 пъти и преноса му става доста по-евтин“, отбеляза Перович.\r\nОсвен това той разкри, че компания „Орао“ от Биелина ще получи лиценз от руската корпорация Обединена двигателостроителна корпорация (ОДК), с който ще може да обслужва двигатели за руски хеликоптери, които в района наброяват 47.\r\nПо този начин, отбеляза Перович, РС ще се превърне в регионален център за обслужване и ремонт на руски хеликоптери.\r\nПревод и редакция:", "date": "2018.05.01", "title": "Sarajevo Times: Руски компании ще инвестират повече от 250 милиона евро в Република Сръбска"}
{"url": "http://www.focus-news.net/news/2018/05/01/2516913/haskovo-obshtinskiyat-savet-stopira-remonta-na-ulitsi-v-selata-na-teritoriyata-na-obshtinata.html", "text": "Неприемането на решение коригиращо предходно такова на Общински съвет Хасково е причина за стопиране ремонтите на улици в 17 от селата на територията на община Хасково. Това съобщиха от пресцентъра на Общината. Корекцията бе поискана от кмета Добри Беливанов на последното заседание на местния парламент за да бъде обявена коректна обществена поръчка за ремонт на улична мрежа в селата.\r\nВ капиталовата програма на Община Хасково, гласувана от Общински Съвет е включен списък с улици за ремонт по селата. За част от тях решението е за асфалтиране и закърпване на дупки по уличната мрежа на селото, без указване на конкретна отсечка. В някои от тези села ремонтите вече приключиха, в други продължават. Всички асфалтирани участъци са съгласувани с кметовете на населените места.\r\nПроблем се оказват селата, където има точно описани отсечки за ремонт, чиято стойност надвишава няколкократно гласуваната сума от Общинския съвет. \r\nОбщо в 17 села са описани конкретни улици и участъци от тях с гласуван бюджет общо  510 000 лева. Проверка на място от специалистите на общината обаче показва, че за да бъдат ремонтирани посочените участъци ще са необходими около 1 270 630 лева. Остойностяването  е направено според достигнатите цени след обществена поръчка и сключен договор за ремонт на улици в селата от 15.11.2017 година.\r\nПротоколи удостоверяващи разминаването между необходимите средства за посочените за ремонт отсечки и планираните за това суми са подписани от съответните служители на общинска администрация и кметовете на селата.\r\nВ някои от селата има фрапиращи разлики в планираните средства и реално необходимите. Комисията измери посочените в капиталовата програма  за село Стамболийски  улици „ Капитан Петко Войвода“,“Христо Ботев“,“ Иван Вазов“ и „ Коста Янчев“, общо разрушената асфалтова настилка там е 11 550 м2. Ремонта и би струвал 247 289 лева. В същото решение е записано ,че за Стамболийски за ремонти на улична мрежа се отпускат 35 хиляди лева.\r\nЗа Долно Големанци общински съвет  гласува 30 000 за ремонти на улици. Посочените в ррешението обаче отсечки биха стрували  над 124 хиляди лева, защото се касае за улица без изградена пътна конструкция.\r\nПосочената в решението на общинските съветници улица в Малево се нуждае от ремонт за над 102 хиляди лева, но  са планирани само 35 хиляди.В село Войводово указаният участък в решението на Общински съвет  може да бъде ремонтиран срещу близо 59 хиляди лева, но са планирани едва 35 хиляди лева. За Въгларово местният парламент определи 30 хиляди лева но посочи улици , чиито изкърпване и изравняване би струвало близо 75 хиляди лева. Гласуваната сума за Гарваново е 30 хиляди , но описаните отсечки се нуждаят от ремонт за 61 750 лева. Разминавате има и всумите за Големанци където са планирани 30 хиляди за ремонт но той би струвал 41 365. За Гълъбец са отпуснати 25 хиляди лева но посочените участъци могат да бъдат ремонтирани за 46490 лева. В Динево се нуждаят от ремонт за над 80 хиляди лева, но са планирани 30 хиляди.  За Зорница се отделени 30 хиляди лева но предвиденият ремонт е на нова улица, която няма трасе и пътна конструкция, който би струвал над 88 хиляди. Два пъти повече от гласуваните 30 000 са необходими за ремонта на улици в Конуш, там изчисленията показват че за посочения участък  трябват над 60 хиляди. За село Корен са предвидени 25 хиляди лева, но са описани ремонти за повече от 47 хиляди.Повече от два пъти е разминаването в сумата за Клокотница при планирани 30 000  в решението а общински съвет са записани отсечки за ремонт на стойност над 73 хиляди лева.За Николово са определени 30 000 лева, но след проверка на описаните участъци за ремонт се оказва, че там ще са необходими повече от 79 хиляди. С малко се разминават гласуваните и необходимите суми за ремонтите в селата Текето и Широка поляна - одобрени са съответно 30 000 и 25 000, а са нужни 30 567 и 25 337 лева.", "date": "2018.05.01", "title": "Хасково: Общинският съвет стопира ремонта на улици в селата на територията на общината"}
{"url": "http://www.focus-news.net/news/2018/05/01/2516900/politicoeu-donald-tramp-osvobodi-evropeyskite-stomana-i-aluminiy-ot-mita-za-oshte-edin-mesets.html", "text": "Президентът на САЩ Доналд Тръмп е решил да удължи с един месец временните изключения за митата върху стоманата и алуминия на Канада, Мексико и Европейския съюз, съобщиха от Белия дом във вторник, пише Politico.eu.\r\nМярката ще позволи на ключовите съюзници – и три от четирите най-големи търговски партньора на САЩ – да се опитат да договорят отмяна на митата с администрацията на Тръмп. Преди американския държавен глава да удължи крайния срок, по-високите тарифи трябваше да влязат в сила в 00:01 американско време във вторник.\r\nСъобщава се още, че Вашингтон е постигнал предварителни споразумения с три други страни, които също получиха временни изключения – Аржентина, Бразилия и Австралия.\r\nОще една страна, Южна Корея, вече постигна предварителна договорка за постоянно освобождаване от митата върху стоманата, защото се съгласи да намали износа си за САЩ до 70% от средния експорт за последните три години.\r\n„Във всички тези преговори, администрацията е фокусирана върху квотите, които ще намалят вноса, ще предотвратят трансбордирането и ще защитят националната сигурност“, подчертават от Белия Дом в декларацията. „Тези споразумения подчертават успешната стратегия на администрацията на Тръмп, която цели да сключи справедливи сделки със съюзниците си, да защити националната сигурност и да отговори на глобалните предизвикателства в стоманената и алуминиевата индустрия“.\r\n„Политико“ коментира, че декларацията дава яснота за това, на каква база се взимат решенията, което до вторник беше загадка за съюзниците на САЩ и те вече се бяха подготвили да наложат ответни мита на американски стоки.\r\nПрез последните няколко дни, министърът на търговията на САЩ Уилбър Рос и други служители в администрацията обявиха, че страните трябва да избират между квотите и митата – но ЕС, Канада и Мексико отговориха, че очакват пълно изключване, без да трябва да се съгласяват на подобни рестрикции.\r\nПревод и редакция:", "date": "2018.05.01", "title": "Politico.eu: Доналд Тръмп освободи европейските стомана и алуминий от мита за още един месец"}
{"url": "http://www.focus-news.net/news/2018/05/01/2516907/faktor-makedoniya-vremeto-teche-reshenieto-za-imeto-se-otdalechava-pishe-to-vima.html", "text": "Влиятелният гръцки вестник „То Вима“ публикува анализ, в който се прави извода, че решението на спора за името между Макрдония и Гърция все повече се отдалечава с удължаването на преговорите. С всяка следваща среща между дипломатите, оптимизмът намалява, пише скопското електронно издание „Фактор“.\r\nПрез последните 20 дни, атмосферата на разговорите за името с нищо не напомня усмивките и оптимизма, които излъчваха преди и по време срещата в Давос миналия януари премиерите на Гърция и Македония Алексис Ципрас и Зоран Заев, се констатира в материала на „То Вима“.\r\nВ анализа, озаглавен „Времето тече, решението се отдалечава“, авторът пише, че вероятността за подписване на договор намалява поради различията в позициите на двете страни за обсега на употреба на името и за промените в Конституцията. Те, според „То Вима“, са били основните пречки по време на последната среща между външните министри на страните във Виена, която се е движела „в обратната посока на ясно изразения оптимизъм на европейския комисар Йоханес Хан“.\r\n„Времето тече. Изглежда, че и двете страни са започнали да мислят не само за добри сценарии, но и за начина, по който ще играят играта на прехвърляне на вината, в случай на неуспех в преговорите. Чуждестранните дипломати също изглеждат песимисти. Както казват, ако срокът до лятото бъде изпуснат, през есента и двете страни влизат в предизборнен период“, пише \"То Вима\".\r\nПревод и редакция:", "date": "2018.05.01", "title": "„Фактор“ (Македония): Времето тече, решението за името се отдалечава, пише „То Вима“"}
{"url": "http://www.focus-news.net/news/2018/05/01/2516910/pazardzhik-s-litiyno-shestvie-i-voenno-istoricheska-vazstanovka-v-panagyurishte-otbelyazvat-142-godini-ot-aprilskoto-vastanie.html", "text": "Община Панагюрище отбелязва с разнообразна програма 142 години от Априлското въстание, съобщи за Радио „Фокус“ – Пазарджик Радка Костуркова от Общината. Програмата ще започне от 10.30 часа с литийно шествие от Историческия музей в Панагюрище до централния площад „20 април“. Ритуал по издигане на националното знаме на Република България е предвиден за 10.45 часа, а от 11.00 часа ще бъде отслужена заупокойна панихида за загиналите в Априлското въстание. В 11.30 часа на Национален мемориален комплекс „Априлци“ ще започне военно-историческа възстановка под надслов „Мъжество и саможертва – Панагюрище 1876“, с участието на Национално дружество „Традиция“. От 12.45 часа ще бъдат положени венци и цветя пред вечния огън в комплекса, а от 20.30 часа на площад „20-ти април“ ще се проведе национален митинг-заря, на който ще присъства председателят на Народното събрание Цвета Караянчева.\r\nВаня НИКОЛОВА", "date": "2018.05.01", "title": "Пазарджик: С литийно шествие и военно-историческа възстановка в Панагюрище отбелязват 142 години от Априлското въстание"}
{"url": "http://www.focus-news.net/news/2018/05/01/2516918/blagoevgrad-fizioterapevtat-ot-bansko-borislav-chongov-e-v-ekipa-na-evropeyskite-shampionki-sestri-stoevi.html", "text": "Сестрите Стефани и Габриела Стоеви постигнаха исторически успех за България, спечелвайки титлата на двойки жени на Европейското първенство по бадминтон в Испания. Това съобщиха от пресцентъра на Община Банско. Поставени втори в схемата на първенството, българките победиха на финала френската двойка Лефел – Тран, завоювайки за България първия успех от европейско ниво в историята на нашата държава.\r\nВ екипа, грижещ се за младите състезателки, е физиотерапевтът от Банско Борислав Чонгов, който е в лагера на момичетата от осем години.\r\n„Безкрайно развълнувани сме от постижението на Стефани и Габриела. Миналата година нашите състезателки успяха да достигнат до първо място на Европейските игри, еквивалентни на Олимпийските, но на ниво Европа. Това са едни много борбени момичета, с които е удоволствие да се работи. Радвам се, че аз като техен физиотерапевт имам принос към постижението им”, заявиЧонгов след вълнуващата победа.\r\nСестри Стоеви нямат време за почивка, защото през месец август в Китай започва Световното първенство по бадминтон, където се очаква да срещнат сериозна конкуренция от страна на домакините.", "date": "2018.05.01", "title": "Благоевград: Физиотерапевтът от Банско Борислав Чонгов е в екипа на европейските шампионки сестри Стоеви"}
{"url": "http://www.focus-news.net/news/2018/05/01/2516920/ahval-news-turtsiya-gartsiya-e-reshila-da-ne-povishava-naprezhenieto-s-tutsiya-predi-izborite.html", "text": "След месеци на високо напрежение, Гърция е решила да се придържа към стратегия на „нулев конфликт с Турция“ преди президентските избори в Турция на 24 юни, за да не подхранва национализма в съседната държава, пише гръцкия вестник „Катимерини“, предава турският новинарски портал Ahval News.\r\nПодходът, прилаган от гръцкия външен министър Никос Коциас, който преди това заяви, че турският президент Реджеп Тайип Ердоган иска да действа като хегемон, стана очевиден, когато той избягна брифинга пред  журналистите след продължителна среща с турския си колега Мевлют Чавушоглу в кулоарите на срещата на външните министри на страните-членки на НАТО, която се проведе в петък в Брюксел, пише гръцкият вестник.\r\nНапрежението между Гърция и Турция се увеличи през тази година заради териториални спорове за необитаеми Егейски острови.\r\nДългогодишният съперник на Турция, коментира Ahval News, също е загрижен, че могат да се направят опити да се проведат турски избори на гръцка територия, например в Западна Тракия, където има голямо турско малцинство, голяма част от което притежава и турски паспорти, пише „Катимерини“.\r\nЕрдоган този месец призова за мир с Гърция и нарече гръцкия премиер Алексис Ципрас \"млад и динамичен лидер“, припомня турската медия.\r\nПревод и редакция:", "date": "2018.05.01", "title": "Ahval News (Турция): Гърция е решила да не повишава напрежението с Туция преди изборите"}
{"url": "http://www.focus-news.net/news/2018/05/01/2516919/d-r-elena-bangeeva-psagbal-sv-sofiya-golyama-chast-ot-rodnite-spetsialisti-vse-oshte-sa-skeptichni-kam-novinite-metodi-na-lechenie.html", "text": "Голяма част от родните специалисти все още са скептични към новините методи на лечение, за които, обаче, пациентите са информирани и настояват. Това каза в интервю за сутрешния блок „Добро утро България“ на Радио „Фокус“ д-р Елена Бангеева, акушер-гинеколог в Първа специализирана акушеро-гинекологична болница за активно лечение (ПСАГБАЛ) „Св. София. По думите й все по-голяма популярност у нас придобива ендоскопският метод на лечение. Д-р Бангеева добави, че методът е по благоприятен и предпочитан от пациентите, тъй като и възстановяването след него е много по-бързо. Тя посочи също, че средно на седмица се извършват 4-5 ендоскопски операции, а за изминалата година са направени общо 1300 операции, като като една трета от тях са изпълнени чрез новия метод. \r\n„Ендоскопската хирургия представлява миниинвазивен метод за оперативно и диагностично лечение на болести общо в медицината, но в случая говорим за акушеро-гинекологични заболявания при жените, които се лекуват по този миниинвазивен достъп. Смисълът на този вид хирургия е чрез много малки достъпи в рамките на 5 до 10 милиметра, чрез така наречените приспособления, да се достигне до коремните органи по най-добрия и минимално инвазивния начин“, поясни тя. Д-р Елена Бангеева коментира още, че предимствата на традиционната хирургия са безспорни, като няма опасност тя да бъде изместена изцяло от иновативните методи. Според нея на първо място, обаче, трябва да бъдат превенцията и работа в полза на пациента.", "date": "2018.05.01", "title": "Д-р Елена Бангеева, ПСАГБАЛ „Св. София“: Голяма част от родните специалисти все още са скептични към новините методи на лечение"}
{"url": "http://www.focus-news.net/news/2018/05/01/2516914/sport-bostan-povede-na-filadelfiya-v-polufinalite-na-iztochnata-konferentsiya-na-nba.html", "text": "Бостън Селтикс победи Филаделфия Сиксърс със 117:101 в своята зала в първи мач от полуфиналната серия на Източната конференция на Националната баскетболна асоциация на САЩ и Канада. „Келтите“ ще са домакини и на втория мач от серията.", "date": "2018.05.01", "title": "Спорт: Бостън поведе на Филаделфия в полуфиналите на Източната конференция на НБА"}
{"url": "http://www.focus-news.net/news/2018/05/01/2516922/kyustendil-novi-dve-spirki-shte-badat-izpolzvani-v-rayona-na-zhilishten-kompleks-bistritsa-v-dupnitsa.html", "text": "Нови две спирки ще бъдат използвани в района на жилищен комплекс „Бистрица” в Дупница, съобщиха от пресцентъра на Община Дупница. Този режим на използване от градския транспорт ще продължи поне 15 дни. Маршрутът е уточнен между зам.-кмета на Общината Крум Милев, транспортния експерт Стефан Бойчев, представителя на автобусните превозвачи Росен Искрев и фирмата извършваща ремонтите в най-големия квартал. „Налагат се тези временни транспортни схеми, защото в буквалния смисъл жилищния квартал е блокиран от ремонтните дейности. Радвам се, че жителите на квартала проявяват разбиране и приемат дискомфорта, за което им благодаря“, каза Милев.\r\nЗапочват ремонтите и на самите междублокови пространства, където минава водопровод и канал, чиято смяна предстои. За целта е забранено паркирането пред бл. 62 в ж. к. „Бистрица” за няколко дни, докато приключат изкопните дейности.", "date": "2018.05.01", "title": "Кюстендил: Нови две спирки ще бъдат използвани в района на жилищен комплекс „Бистрица” в Дупница"}
{"url": "http://www.focus-news.net/news/2018/05/01/2516923/sport-las-vegas-povede-s-21-na-san-hose-tampa-bey-izravni-na-bostan.html", "text": "Новаците в Националната хокейна лига на САЩ и Канада Лас Вегас Голдън Найтс победиха с 4:3 Сан Хосе Шаркс след продължения и поведоха с 2:1 победи в полуфиналната серия в Западната конференция. В полуфинала в Източната конференция Тампа Бей Лайтинг победи с 4:2 Бостън Бруинс и изравни серията на 1:1 победи.", "date": "2018.05.01", "title": "Спорт: Лас Вегас поведе с 2:1 на Сан Хосе, Тампа Бей изравни на Бостън"}
{"url": "http://www.focus-news.net/news/2018/05/01/2516925/hurryiet-mvf-opredeli-kato-vpechatlyavasht-rastezha-na-turskata-ikonomika-za-2017-godina.html", "text": "Икономическият растеж на Турция и създадените работни места в страна са наистина впечатляващи, заяви ръководителят на мисията на Международния валутен фонд (МВФ) в Турция, пише електронното издание на турския вестник Hurryiet.\r\nВ интервю пред „Анадолската агенция“, Донал МакГетиган отбеляза забележителното възстановяване на турската икономика от спада, регистриран след неуспешния опит за държавен преврат в страната през юли 2016 година.\r\n„Растежът на Турция през миналата година наистина е впечатляващ. Това е най-бързо растящата икономика сред страните от Г-20“, отбеляза МакГетиган.\r\n„Не само, че растежът на брутния вътрешен продукт достигна до 7,5% през изминалата година, но и икономиката е създала един милион работни места, което наистина е впечатляващо“, подчерта той.\r\nСпоред официалните данни от Турция, през изминалата година икономическият растеж на страната е бил 7,4% - най-големят от четири години насам и чувствително увеличен от 3,2-а процента през 2016-а година.\r\nТези нива на растеж не само надвишават прогнозите на много институции, включително МВФ, но и е по-голям от този на Китай и Индия, чиито икономики са нараснали съответно с 6,9% и 6,7%.\r\nМакГетиган посочи силните политически стимули, включващи временни данъчни облекчения, схеми за стимулиране на заетостта и фонд за гарантиране на кредити, като основен двигател на стабилния растеж през миналата година.\r\n\"Отразявайки стимулите, ръстът се дължи основно на вътрешното търсене. Въпреки че износът беше силен, вносът също беше силен, така че нетният износ не допринесе много за растежа \", заяви той.\r\nС население от 80 милиона души, вътрешната консумация отговаря за две трети от турската икономика. \r\nГолямото вътрешно търсене се подхранва от увеличаването на покупателната способност на турските потребители, чиито реални доходи се удвоиха през последното десетилетие.\r\nПревод и редакция:", "date": "2018.05.01", "title": "Hurryiet: МВФ определи като впечатляващ растежа на турската икономика за 2017 година"}
{"url": "http://www.focus-news.net/news/2018/05/01/2516921/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Проучване на общественото мнение на Европейската комисия сочи, че огромното мнозинство от хората във Франция, Германия и Швеция смятат, че интеграцията на мигрантите и бежанците в техните страни се е провалила, пише електронното издание на гръцкия вестник Protothema.\r\nХората във всички 28 страни-членки бяха попитани: „Като цяло, успешна ли е интеграцията на повечето мигранти, които живеят във вашата страна, или не“.\r\nОбщо за блока, 55% от хората са заявили, че интеграцията протича зле, а 39% смятат, че тя е успешна, съгласно анкетата, изготвена по поръчка на ЕК.\r\nВ Швеция само 24% от респондентите са заявили, че интеграцията на бежанците протича добре, докато на противоположното мнение са цели 73%.\r\nВ Германия смятащите, че интеграцията на бежанците протича успешно са 31%, а 63% са на мнение, че тя е провал. Във Франция ситуацията е сходна – 64% считат, че тя е неуспешна, а 27% са на противоположното мнение.\r\nКартината във Великобритания е малко по-позитивна, 55% от респондентите са заявили, че интеграцията протича успешно, докато 36% са посочили, че тя не е на нужното ниво.\r\nВ Италия 63% смятат, че интеграцията на бежанците е неуспешна, а 27% - успешна. \r\nПроучването на общественото мнение е направено от TNS Political & Social network в 28 страни, между 21 и 30 октомври м.г. и е публикувано през април. В анкетата са участвали около 28 хиляди души.\r\nОткритията за отрицателни нагласи към успеха на интеграцията в цяла Европа идват скоро след още едно общоевропейско проучване, което показа, че 78% от хората на континента искат по-строг граничен контрол.  Отделно изследване на BBC, публикувано миналата седмица, показа, че Европа е най-разделеният континент на света, като най-големият източник на разделение се явява имиграцията.\r\n***Президентът на САЩ Доналд Тръмп е решил да удължи с един месец временните изключения за митата върху стоманата и алуминия на Канада, Мексико и Европейския съюз, съобщиха от Белия дом във вторник, пише Politico.eu.\r\nМярката ще позволи на ключовите съюзници – и три от четирите най-големи търговски партньора на САЩ – да се опитат да договорят отмяна на митата с администрацията на Тръмп. Преди американския държавен глава да удължи крайния срок, по-високите тарифи трябваше да влязат в сила в 00:01 американско време във вторник.\r\nСъобщава се още, че Вашингтон е постигнал предварителни споразумения с три други страни, които също получиха временни изключения – Аржентина, Бразилия и Австралия.\r\nОще една страна, Южна Корея, вече постигна предварителна договорка за постоянно освобождаване от митата върху стоманата, защото се съгласи да намали износа си за САЩ до 70% от средния експорт за последните три години.\r\n„Във всички тези преговори, администрацията е фокусирана върху квотите, които ще намалят вноса, ще предотвратят трансбордирането и ще защитят националната сигурност“, подчертават от Белия Дом в декларацията. „Тези споразумения подчертават успешната стратегия на администрацията на Тръмп, която цели да сключи справедливи сделки със съюзниците си, да защити националната сигурност и да отговори на глобалните предизвикателства в стоманената и алуминиевата индустрия“.\r\n„Политико“ коментира, че декларацията дава яснота за това, на каква база се взимат решенията, което до вторник беше загадка за съюзниците на САЩ и те вече се бяха подготвили да наложат ответни мита на американски стоки.\r\nПрез последните няколко дни, министърът на търговията на САЩ Уилбър Рос и други служители в администрацията обявиха, че страните трябва да избират между квотите и митата – но ЕС, Канада и Мексико отговориха, че очакват пълно изключване, без да трябва да се съгласяват на подобни рестрикции.\r\n*** Движение „АНО“ на Андрей Бабиш няма алтернативен план за коалиционен пакт, ако преговорите със Социалдемократическата партия, подкрепяна от Комунистите, се провалят, заяви представител на движението по време на дискусия в телевизионно студио, пише Prague Daily Monitor.\r\n„Нямаме план Б, но се опитваме да направим план А интересен и за нашите членове, и за тези на Социалдемократическата партия“, заяви лидерът на фракцията на „АНО“ в долната камара на чешкия парламент.\r\n*** Преговорите за Брекзит са под заплаха от разпадане, заради бъдещето на границата с Ирландия, заяви главният преговарящ на Европейския съюз за Брекзит Мишел Барние, пише британският всекидневник The Times.\r\nПо време на визита в Ирландия Мишел Барние призова премиера на Великобритания Тереза Мей да преосмисли промяна на границата с Ирландия. Той призова за „чисто и работещо споразумение за Ирландия“, което да бъде включено в сделката за Брекзит, добавяйки: „Докато не стигнем до това споразумение, има риск да няма сделка.“\r\nПремиерът на Ирландия Лео Варадкар предупреди, че „подходът на Великобритания към преговорите ще трябва да се промени по някакъв начин“, ако ще има решение по казуса. ЕС и Ирландия прилагат натиск към Великобритания да изложи плановете си за ирландската граница преди ключовата европейска среща на върха в края на следващия месец.\r\nБарние използва реч изнесена в Дъндолк, за да говори отново за план, който беше отхвърлен от Тереза Мей, за приемането на различни правила и проверки в Северна Ирландия от другата част на Великобритания.\r\n „Решението на Великобритания да напусне единния пазар и митническия съюз създава риск от възвръщането на твърда граница“, заяви Барние.\r\nГраницата с Ирландия ще бъде единствената сухопътна граница за Великобритания с Европейския съюз след Брекзит.", "date": "2018.05.01", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/05/01/2516927/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за дейността и планираните инициативи в Центъра за подкрепа за личностно развитие – Общински детски комплекс – Пещера. Събеседник по темата ще бъде Николай Балабонов, директор на институцията. Какво е състоянието на В и К мрежата в Пещара, кои са уядвимите участъци в града и има ли проблеми с недобросъвестни абонати ще коментираме със Звезделин Вукев, директор на В и К – Пещера. Има ли интерес от страна на посетители към историческия музей в Пещара и какви са даренията,постъпили в културната институция през последните години ще коментираме с Георги Шопов, директор на музея. Ще ви разкажем и за подготовката за Празника на Пещера на 6 май и предвидената програма. \r\nТелефоните за връзка със студиото са 0885 606692 и 034 420020.", "date": "2018.05.01", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/05/01/2516924/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Четвърти национален преглед на фанфарните и духови оркестри и мажоретни състави се проведе в Свищов през изминалия уикенд. В събитието участваха над 540 деца от цялата страна, които представиха своите изпълнения с много дух и трепет. Свищовлии и гостите на града имаха възможност да се запознаят от близо с едно изтънчено изкуство. Как всъщност премина самият празник ще ни разкаже в днешното издание на предаването „Добре дошли в Свищов“ на Радио „Фокус“ – Велико Търново директорът на СУ „Димитър Благоев“, което е и организатор на събитието, Цветанка Кирова. Нов автомобил, който ще улесни изключително много работата на служителите, получи Центъра за лица с деменция в село Овча могила. Дарението бе направено от Ротари клуб – Свищов, който не за пръв път помага на социалната институция. Взаимното сътрудничество има дълбоки традиции, за които повече ще ни разкажат Данчо Кръстев, директор на институцията и Марияна  Иванова, председател на Ротари клуб – Свищов. Водещ на предаването днес е Луиза Транчева. Телефонът за връзка със студиото е 0885 303 375.", "date": "2018.05.01", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/05/01/2516908/hristo-prodanov-bsp-glasat-na-trudeshtiya-se-balgarin-chesto-se-ignorira.html", "text": "Гласът на трудещия се българин често се игнорира. Това каза в сутрешния блок „Добро утро, България“ на Радио „Фокус“ депутатът от ПГ на „БСП за България“ Христо Проданов по повод 1 май. Той посочи също, че днес живеем в нов тип капитализъм, в който банките и корпорациите определят политики, водещи до раздалечаване на границата между бедни и богати. По думите му най-добрият барометър за икономическото състояние на една държава е това как се чувстват хората в нея. Проданов коментира, че бездната в заплащането на труда у нас и страните-членки в ЕС започва да става все по-голяма. \r\n„В България в последните години стана модерна професията „оператор в call center”. Това са просто хора, които работят на телефон, или - телефонисти. Проблемът при нас е, че има много млади хора, които са завършили за инженери, архитекти, финансисти, адвокати, като за тяхното образование са инвестирали както държавата, така и техните родители. И след като са завършили тези добри специалности, стават оператори в c\r\ncall center, обясни той. Христо Проданов допълни, че основната пречка за създаване на качествени работни места в България е корупцията. Според него, за да се увеличи мотивацията на трудещите се, е необходимо и работодателите да увеличат техните възнаграждения, от което ще спечелят и самите работодатели, които ще се сдобият с по-качествен продукт.", "date": "2018.05.01", "title": "Христо Проданов, БСП: Гласът на трудещия се българин често се игнорира"}
{"url": "http://www.focus-news.net/news/2018/05/01/2516916/kyustendil-v-grada-shte-bade-pochetena-pametta-na-avtora-na-rabotnicheskiya-himn-georgi-goranov.html", "text": "В Кюстендил ще бъде почетена паметта на автора на работническия химн Георги Горанов. Това съобщи за Радио „Фокус” – Кюстендил Яни Георгиев, областен координатор на КНСБ – Кюстендил. Събитието ще се проведе от 11.00 часа на паметната плоча в близост до старото Второ основно училище. \r\nПаметната плоча на композитора на „Дружна песен” Георги Горанов е поставена през 2002 година. Композиторът е роден през 1882 година в Кюстендил. Неговата родна къща е обявена за паметник на културата.\r\nВенцеслав ИЛЧЕВ", "date": "2018.05.01", "title": "Кюстендил: В града ще бъде почетена паметта на автора на работническия химн Георги Горанов"}
{"url": "http://www.focus-news.net/news/2018/05/01/2516931/kathimerini-turtsiya-e-blizko-do-preminavane-na-chervenite-linii-na-gartsiya-zayavi-nikos-kotsiyas.html", "text": "„Спокойното и сдържано“ поведение на Гърция може да е станало причина за неприятното развитие на гръко-турските отношения, заяви министърът на външните работи на Гърция Никос Коцияс, цитиран от електронното издание на гръцкия вестник Kathimerini.\r\nВ интервю пред гръцкия телевизионен канал „Скай“, което ще бъде излъчено във вторник, Коцияс заяви, че Турция е близко до това, да престъпи червените линии на Гърция след изострянето на риториката на Анкара от проваления опит за държавен преврад през лятото на 2016 година насам.\r\nКоцияс специално спомена инцидента през февруари, когато катер на турската брегова охрана се опита да протарани патрулна лодка на гръцката брегова охрана край скалистите островчета Имия в Егейско море – зона, върху която Анкара има териториални претенции и заради която двете страни почти стигнаха до война през 1996 година.\r\n„Ако поведението на гръцката страна не беше спокойно и сдържано, никой не може да каже до къде щеше да доведе това“, заяви външният министър относно този инцидент.\r\nДруг случай, към който привлече вниманието гръцкият дипломат е задържането на двамата гръцки войници, които, според думите на Коцияс, са преминали случайно турската граница и са държани в затвора в Одрин и до днес.\r\n„Не съм в позиция да кажа дали те са паднали в капан, или дали това е било планирано“, заяви той. „Действията на Турция обаче показват промяна в отношението... Това не е Турция, с която обменяхме войници, арестувани, след като са пресекли на другата страна... Сега те се използват по различен начин.Агенция „Фокус“ припомня:\r\nПревод и редакция:", "date": "2018.05.01", "title": "Kathimerini: Турция е близко до „преминаване на червените линии“ на Гърция, заяви Никос Коцияс"}
{"url": "http://www.focus-news.net/news/2018/05/01/2516930/rrotothemagartsiya-trevoga-v-pogranichniya-okrag-evros-10-pati-poveche-bezhantsi-v-sravnenie-s-minalata-godina.html", "text": "Все по-тревожна става ситуацията, предизвикана от бежанските потоци, регистрирани от полицейските служби в Северна Гърция, пише вестник \"Рrotothema\". Изданието се позовава на информация на служители от Министерството на миграционната политика, според които само през април т.г. в област Еврос (разположена по долината на река Марица - б.р.) са били задържани над 3000 нелегални мигранти. Вестникът прави сравнение с месец март т.г., когато задържаните бежанци са били 1 658 души, а през април на 2017 г. те са били едва 327 души.\r\n\"Рrotothema\" пише, че въпреки мобилизацията на гръцките полицейски служби в областта, няма ден в който да не се регистрират групи от 50-70 души, които достигат до границата по най-различни пътища, като според местните жители движението им на турска територия се улеснява от властите.", "date": "2018.05.01", "title": "\"Рrotothema\"(Гърция): Тревога в пограничния окръг Еврос - 10 пъти повече бежанци в сравнение с миналата година"}
{"url": "http://www.focus-news.net/news/2018/05/01/2516929/mvr-26-325-narusheniya-sa-konstatirani-po-vreme-na-poslednata-operatsiya-za-kontrol-na-skorostta-po-patishtata.html", "text": "26 325 нарушения са констатирани по време на последната операция на \"Пътна полиция\" за контрол на скоростта. Тя се проведе по линия на Европейската мрежа на службите на Пътна полиция (TISPOL) от 16 до 22 април на територията на цялата страна. Това съобщиха от пресцентъра на МВР. За сравнение, по време на предишната операция за контрол на разрешената скорост, проведена през месец август 2017 г., са констатирани общо 18 955 нарушения.  \r\nОт констатираните общо 26 325 нарушения, 15 240 са установени от служители, осъществяващи контрол с мобилни технически средства. 4959 са констатирани със стационарни камери, а с новите камери на триноги са установени 6126 нарушения. \r\nПо време на операцията са установени и редица криминални престъпления – 14 случая на притежание на наркотични вещества и са открити 5 издирвани лица.", "date": "2018.05.01", "title": "МВР: 26 325 нарушения са констатирани по време на последната операция за контрол на скоростта по пътищата"}
{"url": "http://www.focus-news.net/news/2018/05/01/2516934/pazardzhik-natovareno-e-dvizhenieto-po-patya-varvara-velingrad.html", "text": "Натоварено е движението по пътя Варвара-Велинград, като повече автомобили се движат в посока към планинския курорт, предаде репортер на Радио „Фокус“ – Пазарджик. Пътните настилки са сухи. Патрул на „Пътна полиция“ е разположен на разклона за село Варвара по пътя Пазарджик-Белово, както и на разклона за Ракитово и Костандово на изхода на дефилето.\r\nАлбена ЖИЛЕКОВА", "date": "2018.05.01", "title": "Пазарджик: Натоварено е движението по пътя Варвара-Велинград"}
{"url": "http://www.focus-news.net/news/2018/05/01/2516932/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "„Спокойното и сдържано“ поведение на Гърция може да е станало причина за неприятното развитие на гръко-турските отношения, заяви министърът на външните работи на Гърция Никос Коцияс, цитиран от електронното издание на гръцкия вестник Kathimerini.\r\nВ интервю пред гръцкия телевизионен канал „Скай“, което ще бъде излъчено във вторник, Коцияс заяви, че Турция е близко до това, да престъпи червените линии на Гърция след изострянето на риториката на Анкара от проваления опит за държавен преврад през лятото на 2016 година насам.\r\nКоцияс специално спомена инцидента през февруари, когато катер на турската брегова охрана се опита да протарани патрулна лодка на гръцката брегова охрана край скалистите островчета Имия в Егейско море – зона, върху която Анкара има териториални претенции и заради която двете страни почти стигнаха до война през 1996 година.\r\n„Ако поведението на гръцката страна не беше спокойно и сдържано, никой не може да каже до къде щеше да доведе това“, заяви външният министър относно този инцидент.\r\nДруг случай, към който привлече вниманието гръцкият дипломат е задържането на двамата гръцки войници, които, според думите на Коцияс, са преминали случайно турската граница и са държани в затвора в Одрин и до днес.\r\n„Не съм в позиция да кажа дали те са паднали в капан, или дали това е било планирано“, заяви той. „Действията на Турция обаче показват промяна в отношението... Това не е Турция, с която обменяхме войници, арестувани, след като са пресекли на другата страна... Сега те се използват по различен начин.Агенция „Фокус“ припомня:\r\n***Ръководителят на представителството на Република Сръбска (РС) в Москва Душко Перович отбеляза, че РС е успяла да се договори за сътрудничество с руската компания „ЗИО“, която планира да вложи 200 милиона евро в модернизацията на топлоелектрическите централи Гацко и Углевик, пише електронното издание Sarajevo Times.\r\nПерович отбеляза, че споразумението за модернизация на гореспоменатите топлоелектрически централи трябва да бъде подписано през месец май и за всяка от централите ще бъдат отделени по 100 милиона евро.\r\n„Основната задача е да се увеличи мощността на централите и да се удължи срока им на експлоатация. Именно по този начин ще получим допълнително електричество и удължаване на живота на ТЕЦ-овете с още 15-20 години“, заяви Перович.\r\nДипломатът отбеляза също, че в рамките на няколко месеца ще започне строителството на газова централа в Зворник и добави, че инженери и технолози от „Газпром“ вече са посетили мястото, където ще бъде построена газовата централа в Зворник тази седмица.\r\n„Инвестицията е на стойност около 72 млн. долара и централата трябва да бъде построена за около една година. В тази инсталация ще се втечнява газ. По този начин, обемът на природния газ намалява 600 пъти и преноса му става доста по-евтин“, отбеляза Перович.\r\nОсвен това той разкри, че компания „Орао“ от Биелина ще получи лиценз от руската корпорация Обединена двигателостроителна корпорация (ОДК), с който ще може да обслужва двигатели за руски хеликоптери, които в района наброяват 47.\r\nПо този начин, отбеляза Перович, РС ще се превърне в регионален център за обслужване и ремонт на руски хеликоптери.\r\n***Влиятелният гръцки вестник „То Вима“ публикува анализ, в който се прави извода, че решението на спора за името между Макрдония и Гърция все повече се отдалечава с удължаването на преговорите. С всяка следваща среща между дипломатите, оптимизмът намалява, пише скопското електронно издание „Фактор“.\r\nПрез последните 20 дни, атмосферата на разговорите за името с нищо не напомня усмивките и оптимизма, които излъчваха преди и по време срещата в Давос миналия януари премиерите на Гърция и Македония Алексис Ципрас и Зоран Заев, се констатира в материала на „То Вима“.\r\nВ анализа, озаглавен „Времето тече, решението се отдалечава“, авторът пише, че вероятността за подписване на договор намалява поради различията в позициите на двете страни за обсега на употреба на името и за промените в Конституцията. Те, според „То Вима“, са били основните пречки по време на последната среща между външните министри на страните във Виена, която се е движела „в обратната посока на ясно изразения оптимизъм на европейския комисар Йоханес Хан“.\r\n„Времето тече. Изглежда, че и двете страни са започнали да мислят не само за добри сценарии, но и за начина, по който ще играят играта на прехвърляне на вината, в случай на неуспех в преговорите. Чуждестранните дипломати също изглеждат песимисти. Както казват, ако срокът до лятото бъде изпуснат, през есента и двете страни влизат в предизборнен период“, пише \"То Вима\".\r\n*** Икономическият растеж на Турция и създадените работни места в страна са наистина впечатляващи, заяви ръководителят на мисията на Международния валутен фонд (МВФ) в Турция, пише електронното издание на турския вестник Hurryiet.\r\nВ интервю пред „Анадолската агенция“, Донал МакГетиган отбеляза забележителното възстановяване на турската икономика от спада, регистриран след неуспешния опит за държавен преврат в страната през юли 2016 година.\r\n„Растежът на Турция през миналата година наистина е впечатляващ. Това е най-бързо растящата икономика сред страните от Г-20“, отбеляза МакГетиган.\r\n„Не само, че растежът на брутния вътрешен продукт достигна до 7,5% през изминалата година, но и икономиката е създала един милион работни места, което наистина е впечатляващо“, подчерта той.\r\nСпоред официалните данни от Турция, през изминалата година икономическият растеж на страната е бил 7,4% - най-големят от четири години насам и чувствително увеличен от 3,2-а процента през 2016-а година.\r\nТези нива на растеж не само надвишават прогнозите на много институции, включително МВФ, но и е по-голям от този на Китай и Индия, чиито икономики са нараснали съответно с 6,9% и 6,7%.\r\nМакГетиган посочи силните политически стимули, включващи временни данъчни облекчения, схеми за стимулиране на заетостта и фонд за гарантиране на кредити, като основен двигател на стабилния растеж през миналата година.\r\n\"Отразявайки стимулите, ръстът се дължи основно на вътрешното търсене. Въпреки че износът беше силен, вносът също беше силен, така че нетният износ не допринесе много за растежа \", заяви той.\r\nС население от 80 милиона души, вътрешната консумация отговаря за две трети от турската икономика. \r\nГолямото вътрешно търсене се подхранва от увеличаването на покупателната способност на турските потребители, чиито реални доходи се удвоиха през последното десетилетие.", "date": "2018.05.01", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/05/01/2516933/stara-zagora-preizbraha-prof-mihni-lyutskanov-za-predsedatel-na-oblastniya-savet-na-abv.html", "text": "Проф. Михни Люцканов бе преизбран единодушно за председател на Областния съвет на ПП АБВ в Стара Загора на проведената 29 април отчетно-изборна конференция. Това съобщиха от пресцентъра на партията. Конференцията избра 22-членен Областен съвет и предложи имената на шестима представители в Националния съвет. Сред тях е и председателят на АБВ Константин Проданов. \r\nНа форума бе констатирано доброто организационно състояние на структурата. Очертани бяха приоритетите в бъдещата работа  на организацията, като  разширяване на влиянието в общността, подготовка за следващите избори, подобряване на сътрудничеството и партньорството с други формации в ляво-център.\r\nНа конференцията присъстваха председателят на партията Константин Проданов и председателят на АБВ - Младежи Любомира Ганчева. \r\nНа предстоящия на 19 май III редовен конгрес на ПП АБВ областната организация на Стара Загора ще бъде представена от 40 делегати.", "date": "2018.05.01", "title": "Стара Загора: Преизбраха проф. Михни Люцканов за председател на Областния съвет на АБВ"}
{"url": "http://www.focus-news.net/news/2018/05/01/2516915/inzh-dimitar-manolov-kt-podkrepa-pozhelavam-na-balgarskite-rabotnitsi-zdrave-kurazh-i-sredstva-s-koito-da-si-kupyat-vsichko-ostanalo.html", "text": "Пожелавам на българските работници здраве, кураж и средства, с които да си купят всичко останало. Това каза инж. Димитър Манолов, президент на КТ „Подкрепа“, в интервю за Агенция „Фокус“ по повод Деня на труда. По думите му посланието на 1 май е, че: „двама са по-силни от един и ако не сме заедно, един по един ще ни мачкат, както поискат“. „Другото послание е, че без борба, няма победа“, посочи президентът на КТ „Подкрепа“. „Твърди се, че 1 май се празнува по света от 132 години. Тогава е демонстрацията в Чикаго, която е била окървавена. Малко по-късно работниците в Европа избират този ден за Международен празник на труда. Той се чества по най-различни начини по целия свят“, каза инж. Манолов. По думите му в България тази традиция дълги години е била прекъсната. „С нея се занимават някакви хора, които не знам какво отношение имат към проблемите на хората освен да ги задълбочават. Затова от миналата година нашата конфедерация реши по някакъв да отбелязва 1 май и решихме да се обърнем към рока, който е най-демократичната музика, която хората са могли да измислят. Да се позабавляваме малко, ще минем по улиците, ще кажем какво искаме и така“, допълни инж. Манолов. \r\nДеница КИТАНОВА", "date": "2018.05.01", "title": "Инж. Димитър Манолов, КТ „Подкрепа“: Пожелавам на българските работници здраве, кураж и средства, с които да си купят всичко останало"}
{"url": "http://www.focus-news.net/news/2018/05/01/2516936/ruse-dvizhenieto-po-pat-i-5-borovo-byala-se-osashtestvyava-v-edna-lenta-poradi-katastrofa.html", "text": "Движението по път I-5 Борово - Бяла се осъществява в една лента поради катастрофа. Това съобщиха от пресцентъра на Агенция \"Пътна инфраструктура\". Участъкът е сигнализиран от \"Пътна полиция\".", "date": "2018.05.01", "title": "Русе: Движението по път I-5 Борово - Бяла се осъществява в една лента поради катастрофа"}
{"url": "http://www.focus-news.net/news/2018/05/01/2516937/direktorat-na-istoricheskiya-muzey-v-klisura-stoyan-ivanov-klisurtsi-dnes-presazdavat-slavniya-i-mrachen-den-ot-aprilskata-epopeya-otpredi-142-godini.html", "text": "Клисурци днес пресъздават славният и мрачен 26 април отпреди 142 години, когато градът дава около 400 свидни жертви. Това съобщи за Радио „Фокус”-Пловдив директорът на Историческия музей в Клисура Стоян Иванов. Възстановката е кулминацията на честванията по повод 142 години от Априлската епопея. Тя се провежда в центъра на града и в местността Зли дол, така, както преди 142 години клисурци възстават срещу вековния поробител. „Главните герои винаги са клисурци”, каза Стоянов. Това са Никола Караджов, Ггригор Попбожков, Иван Танков Козарев, известен като Боримечката. „Ролята на Боримечката винаги се изпълнява от Стефан Желязков. Неговото семейство също участва във възстановката на историческите събития. Синът му изпълнява ролята на Иван Кондаков, знаменосецът на клисурските въстаници, а неговата най-малка внучка също ще бъде част от възстановката днес”, посочи Стоян Иванов.\r\n„Историческият момент, който се пресъздава е идването на Никола Караджов в Клисура, час и половина след подписването на кървавото писмо в Копривщица, където той става свидетел на първата пушка и обявяването на въстанието”, разказа Иванов. Той носи вестта за това в Копривщица. Затова възстановката започва именно с този момент. След това се свиква военният съвет, разпределят се бойните позиции между клисурци. „На 26 април 1876 г. цялата долина вече е почерняла от башибозук, предвождани от карловският управител Тосун бей”, разказа Иванов. Извършен е погром, градът е изпепелен и дава около 400 свидни жертви.\r\n„В паметта на българите образът на Боримечката се е запечатал от романа „Под игото”, но нашият местен герой е реална историческа личност, взела участие в Априлското въстание”, поясни Стоян Иванов. „Именно той предупреждава хората да не се плашат от гърма, когато се изпробва черешовото топче. Нещо повече, той е заловен след погрома на въстанието, осъден от софийския съд и заточен в Диарбекир, където дори не разбира, че България е била освободена, тъй като се предполага, че е умрял в началото на 1878 година”, разказа още директорът на Историческия музей в Клисура Стоян Иванов.\r\nЦветана ТОНЧЕВА", "date": "2018.05.01", "title": "Директорът на Историческия музей в Клисура Стоян Иванов: Клисурци днес пресъздават славния и мрачен ден от Априлската епопея отпреди 142 години"}
{"url": "http://www.focus-news.net/news/2018/05/01/2516939/burgas-mazh-e-strelyal-s-pistolet-po-budkata-na-velostantsiyata-v-k-s-slaveykov.html", "text": "Мъж е стрелял с пистолет по будката на велостанцията в к-с \"Славейков\" в Бургас. Това съобщиха от пресцентъра на Община Бургас. Сигналът е подаден в полицията. Общината е свалила записите от камерите и призовава гражданите, ако разпознаят извършителя, да уведомят полицията или да се обадят на дежурните телефони на Община Бургас.", "date": "2018.05.01", "title": "Бургас: Мъж е стрелял с пистолет по будката на велостанцията в к-с \"Славейков\""}
{"url": "http://www.focus-news.net/news/2018/05/01/2516917/afp-ek-zayavi-che-reshenieto-na-sasht-za-mitata-samo-udalzhava-nesigurnostta-na-pazarite.html", "text": "Европейската комисия заяви във вторник, че САЩ само удължава „несигурността на пазарите“ с решението си да отложи налагането на по-високи мита върху вноса на алуминий и стомана от Европейския съюз, Канада и Мексико, предава AFP.\r\n„Решението на САЩ удължава несигурността на пазарите, която вече влияе върху бизнес решенията“, заявиха от Комисията чрез съобщение, публикувано във вторник. „ЕС трябва да бъде освободен изцяло и за постоянно от тези мерки, тъй като те не могат да бъдат оправдани с националната сигурност“.\r\nПревод и редакция:", "date": "2018.05.01", "title": "AFP: ЕК заяви, че решението на САЩ за митата само „удължава несигурността на пазарите“"}
{"url": "http://www.focus-news.net/news/2018/05/01/2516942/mms-shte-uchastva-v-mezhduvedomstvena-rabotna-grupa-za-preventsiya-na-manipulatsiite-i-koruptsiyata-v-sporta-po-initsiativa-na-prokuraturata.html", "text": "Министерство на младежта и спорта (ММС) приветства и подкрепя напълно инициативата на Прокуратурата на Република България и на главния прокурор Сотир Цацаров за създаване на междуведомствена група за превенция на манипулациите и корупцията в спорта, под ръководството на Върховна касационна прокуратура. Това се казва в писмен отговор от министъра на младежта и спорта до главния прокурор Сотир Цацаров, съобщиха от пресцентъра на ММС. Повод за инициативата е постъпилото в Прокуратурата писмо от Секретаря на Дирекция „Човешко достойнство и равенство“, Сектор „Спортни конвенции към Съвета на Европа за необходимост и предоставяне на тематичен доклад в рамките на Конвенцията от Маколин относно манипулиране на спортните състезания за мерките, предприети от правораздавателните органи в България при противодействие на деяния, съдържащи характеристики на измама и корупция в спорта. Целта на създаването на бъдещата междуведомствена работната група е съобразно изискванията на Конвенцията от Маколин да се създаде вътрешно-национално сътрудничество за създаване на възможност за навременен обмен на информация. \r\nВ отговора си на писмото ММС потвърждава участието си в работната група, която ще бъде категоричен пример за институционалната воля за противодействие на деяния, съдържащи характеристика на измама и корупция в спорта. „Категорично подкрепяме извода, направен от Прокуратурата, че има необходимост от координиран обмен на информация за допуснати нарушения в сферата на спортните залагания, на осъществени манипулации в спортните състезания по отношение на резултатите от тях и др. Заставаме зад становището, че корупцията изисква предприемането на ефективни мерки с цел предотвратяване, разкриване и разследване на деянията, охарактеризирани като измама и корупция в спорта“, се казва в текста. \r\nВ отговора си до Сотир Цацаров спортният министър дава за пример организирания от ММС международен форум във Варна, чиято цел бе именно създаването на Национална платформа за борба с манипулирането на спортните състезания. Лектори на форума бяха представители на международни институции, борещи се с корупцията в спорта, като Интерпол, Европол и ООН, както и организацията Спортрадар - световен лидер в анализирането и лансирането на спортни данни и дигитално съдържание. От българска страна участваха представители на МВР, Министерство на правосъдието, Комисия по хазарта, БОК и БФС. „Вашата инициатива е незабавен отговор на необходимостта от създаване на допълнителна прецизност в българското законодателство в частта, отнасяща се до престъпленията в спорта. Убеден съм, че чрез предстоящата си съвместна дейност в тази посока ще постигнем максимална ефективност, включително чрез обмяна на добри практики и идеи за начините, по които работи системата за борба с корупцията в спорта в други държави“, заявява още Красен Кралев.", "date": "2018.05.01", "title": "ММС ще участва в междуведомствена работна група за превенция на манипулациите и корупцията в спорта, по инициатива на Прокуратурата"}
{"url": "http://www.focus-news.net/news/2018/05/01/2516926/svetlana-krasteva-darzhaven-arhiv-vidin-prez-1893-g-sotsialdemokraticheskata-druzhinka-organizira-chestvane-na-1-may-vav-vidin.html", "text": "През 1893 г. социалдемократическата дружинка във Видин организира честване на 1 май, каза за Радио „Фокус“ – Видин Светлана Кръстева, началник отдел „Държавен архив“ – Видин. Тя посочи, че този факт е отбелязан в публикация в местния печат от 1972 година, с автор Кирилка Пешева. \r\n„В публикацията е посочено, че в навечерието на  1 май избухва стачка в една от печатниците поради нередовното изплащане на заплатите на работниците. На събранието, което е устроено в почивката на работниците, се говори за значението на манифестацията, която се организира на 1 май и за участието на работниците в нея. Исканията на социалдемократическата дружинка е въвеждането на 8-часов работен ден и други реформи необходими за подобряване на условията а работа и живот“, посочи Кръстева. \r\nВ  дописка в „Работнически вестник“ от 2 май 1902 г. се съобщава за първомайска манифестация на видински работници. Има и информация за организираната вечеринка, свързана с честване на 1 май,  на която говорят Георги Димитров и Никола Цървуланов.\r\nАнна ЛОЗАНОВА", "date": "2018.05.01", "title": "Светлана Кръстева, Държавен архив-Видин: През 1893 г. социалдемократическата дружинка организира честване на 1 май във Видин"}
{"url": "http://www.focus-news.net/news/2018/05/01/2516941/mkd-makedoniya-makedontsite-v-albaniya-iskat-ot-tirana-da-priznae-makedoniya-pod-konstitutsionnoto-y-ime.html", "text": "Македонското дружество \"Илинден\" със седалище в Тирана, от името на македонците в Албания поиска от властите на страната да признаят Република Македония под конституционното й име, предава скопското електронно издание „МКД“.\r\n„От името на всички македонци, които живеят в Албания, искаме признаване на нашата родна страна под конституционното й име и го изпращаме до президента на страната Илир Мета, до премиера Еди Рама, до председателя на парламента Грамоз Ручи, както и до лидерите на най-големите опозиционни партии“, заяви пред МИА Никола Джурджай, председател на дружеството.\r\nВ писмено искане до председателя Мета, а същото се съдържа и в искането до другите съответни структури, се казва, че Република Албания, като съседна и приятелска страна, трябва да признае Републка Македония под нейното конституция име, а не с името БЮРМ.\r\n\"Признаването на Република Македония с нейното конституционно име ще има положително влияние върху насърчаването на и така добрите двустранни отношения. Между двете страни са осъществени редица срещи на различно ниво, което представлява солидна база за разширяване и засилване на сътрудничеството в различни области, между двете страни, региона и извън него, по въпроси от взаимен интерес \", се казва в заявлението.\r\nВ искането припомняме, добавя Джурждай, че Република Македония е призната под конституционното й име от 133 държави, включително и трите страни-членки на Съвета за сигурност на ООН, САЩ, Русия и Китай.\r\nАлбания е сред първите държави, които признават Република Македония, но под името БЮРМ (Бивша югославска република Македония). Няколко години по-късно, в двустранната кореспонденция, тя започва да използва името \"Република Македония\".\r\nПревод и редакция:", "date": "2018.05.01", "title": "„МКД“ (Македония): Македонците в Албания искат от Тирана да признае Македония под конституционното й име"}
{"url": "http://www.focus-news.net/news/2018/05/01/2516944/eventualnata-smyana-na-imeto-na-makedoniya-pali-vse-po-goreshti-sporove-v-twitter.html", "text": "Евентуалната бъдеща смяна на името на Македония пали все по-горещи спорове в социалните мрежи. Постът в Twitter на Кристофър Делисо, създател на изданието Balkanalysis и специалист по византийска история, който гласи: \"Докато Гърция и Македония преговарят за промяна на името и идентичността на бившата югославска република, все повече читатели купуват моята книга \"Македонската мозайка\", която обяснява как страната стигна пика на кризата.\"\r\nГръцкият отговор не закъснява с категоричността си: \"ВМРО е българска тайна армия със 150 000 комитаджии, които се преструваха, че са македонци, за да завладеят древногръцката Македония, но ние ги изгонихме...\"", "date": "2018.05.01", "title": "Евентуалната смяна на името на Македония пали все по-горещи спорове в Twitter"}
{"url": "http://www.focus-news.net/news/2018/05/01/2516928/afp-germaniya-iska-permanentno-izklyuchvane-ot-mitata-varhu-stomanata.html", "text": "Германия във вторник призова да бъде „изключена за постоянно“ от плащане на по-високи мита върху вноса на алуминий и стомана в САЩ , след като Белият Дом обяви, че отлага решението си по въпроса с един месец, предава AFP.\r\n“Германското правителство отбелязва“ решението на президента на САЩ Доналд Тръмп да отложи налагането на по-високи мита върху стоманата и алуминия за Европейския съюз, Канада и Мексико, заяви говорителят на германското правителство, като добави, че Берлин „продължава да иска „перманентно изключване“ от плащането на по-високи мита и иска Европейската комисия „да продължи диалога със САЩ“.\r\nПревод и редакция:", "date": "2018.05.01", "title": "AFP: Германия иска „перманентно изключване“ от митата върху стоманата"}
{"url": "http://www.focus-news.net/news/2018/05/01/2516946/pazardzhik-postanovkata-na-zhivo-ot-onya-svyat-shte-bade-predstavena-kato-chast-ot-praznitsite-na-kulturata-v-peshtera.html", "text": "Постановката „На живо от оня свят“ ще бъде представена в Пещера като част от Празниците на културата, съобщи за Радио „Фокус“ – Пазарджик Димитър Павлов, експерт по културата в Община Пещера. Режисьор на пиесата е Ивайло Христов, а сценографията е дело на Милен Боричев.  Комедията „На живо от оня свят“ на Жан Ноел Фенуик е изпълнена с много смях през сълзи. Трима напълно непознати – журналистка, политик и фризьор ще се срещнат в Ада. Те ще преминат през различни ситуации, опитвайки се да се опознаят и разкрият мистерията около смъртта на единия от тях. В главните роли са актьорите Албена Михова, Евгени Будинов и Кирил Ефремов.  Началото на постановката е в 18.00 часа на 2 май в читалище „Развитие“ в Пещера.\r\nАлбена ЖИЛЕКОВА", "date": "2018.05.01", "title": "Пазарджик: Постановката „На живо от оня свят“ ще бъде представена като част от Празниците на културата в Пещера"}
{"url": "http://www.focus-news.net/news/2018/05/01/2516943/sport-stamen-belchev-veche-ne-e-trenyor-na-tsska.html", "text": "Стамен Белчев вече не е треньор на ЦСКА, съобщи „Блиц“. Следобедната тренировка на столичния гранд няма да бъде водена от специалиста, а от бившия треньор на отбора Христо Янев, който ще е начело на „червените“ до края на сезона. Очаква се по-късно днес ръководството на ЦСКА да потвърди новината.", "date": "2018.05.01", "title": "Спорт: Стамен Белчев вече не е треньор на ЦСКА"}
{"url": "http://www.focus-news.net/news/2018/05/01/2516949/faktor-makedoniya-kolko-mozhe-da-se-zaraboti-na-balgarskoto-kraybrezhie.html", "text": "Заплатите в туризма в България се удвоиха и хората се наемат няколко месеца преди началото на сезона, пише скопското електронно издание „Фактор“.\r\nГлавните готвачи взимат повече от 2500 лева, а сервитьорите не падат под 1500 лева.\r\nСервитьорите получават 5% от оборота. Но това изисква опит и два чужди езика.\r\nКамериерките получават 700-800 лв. за почистване на стаите и спалното бельо. Заплатите на рецепционистите и барманите, които вече са от 800 до над 1000 лв, са се увеличили.\r\nТърсят се и управители и се предлага заплата от 2000 лева. Необходимо е обаче да се инвестира в обучение на кандидати.\r\nПревод и редакция:", "date": "2018.05.01", "title": "„Фактор“ (Македония): Колко може да се заработи на българското крайбрежие"}
{"url": "http://www.focus-news.net/news/2018/05/01/2516935/sitel-makedoniya-konstitutsionniyat-sad-na-kosovo-opredeli-che-dogovorat-za-demarkatsiya-na-granitsata-s-cherna-gora-e-ratifitsiran-spored-zakonite.html", "text": "Косовският парламент е ратифицирал Договорът за демаркация на границата с Чена гора според законите, заключи Конституционният съд на страната, предава скопският телевизионен канал „Сител“, като се позовава на „Танюг“.\r\nСъдът съобщи това като отговор на въпрос на опозиционни депутати, които поискаха резултатът от мартенското гласуване в косовския парламент за ратификация на договора да се отмени, тъй като, както те твърдят, тойе противоконституционен.\r\nДепутатите от опозицията използваха сълзотворен газ в опит да спрат гласуването, но мнозинство от минимум две трети беше осигурено.\r\nЧерна гора одобри споразумение за определяне на границата, докато косовската опозиция твърди, че споразумението означава загуба на територията на Косово, което правителството и международните експерти отхвърлят.\r\nПревод и редакция:", "date": "2018.05.01", "title": "„Сител“ (Македония): Конституционният съд на Косово определи, че Договорът за демаркация на границата с Черна гора е ратифициран според законите"}
{"url": "http://www.focus-news.net/news/2018/05/01/2516938/pentagonat-sasht-nyama-da-izvezhda-armiyata-si-ot-siriya-dokato-konfliktat-ne-bade-razreshen.html", "text": "САЩ нямат намерение да извеждат войската си от Сирия, докато не бъде постигнато политическо решение на конфликта в страната. Това заяви министърът на отбраната на САЩ Джеймс Матис пред журналистите. Стенограма от пресконференцията бе разпространена от пресслужбата на Пентагона, предава ТАСС.\r\n„Това, което не искаме, както сме на прага на победа на бойното поле и пълното физическо унищожаване на „халифата“ („Ислямска държава“), е просто да излезем преди дипломатите да са постигнали мирен договор. Защото първо удържаш победа във войната, а след това постигаш мир“, заяви ръководителят на американското военно ведомство.\r\nСпоред думите на Матис, в понеделник той, заедно с ръководството на Държавния департамент, трябва да се срещне със специалния посланик в Сирия на генералния секретар на ООН Стефан де Мистура във Вашингтон, за да обсъдят „пътя напред“. Той призна, че смята сирийската криза за „най-сложната ситуация в сферата на сигурността“, с която се е сблъсквал.\r\nВоенният министър на САЩ също потвърди, че Вашингтон „работи с всички страни в (близкоизточния) регион“ над възможно формиране на контингент, който да бъде изпратен в Сирия. Тези усилия са опит „да се направи стабилността в Сирия реалност“, увери Матис.\r\nОсвен това, той изрази мнение, че „почти всички държави в региона са обезпокоени от това, с което се занимава Иран“. „Иранският режим не прави нищо, което отговаря на интересите на сирийския народ“, подчерта Матис.\r\nПревод и редакция:", "date": "2018.05.01", "title": "Пентагонът: САЩ няма да извежда армията си от Сирия, докато конфликтът не бъде разрешен"}
{"url": "http://www.focus-news.net/news/2018/05/01/2516952/makedonskiyat-ministar-na-otbranata-ot-sasht-makedoniya-zasluzhava-da-e-chlenka-na-nato.html", "text": "Министърът на отбраната на Македония Радмила Шекеринска заяви, че страната й заслужава членство в НАТО. Тя заяви това на пресконференция в щата Вермонт, където се намира на посещение, предава македонската редакция на Радио „Свободна Европа“.\r\nШекеринска заяви, че Македония е посветен партньор, на който членките на Алианса могат да разчитат.\r\n„Вярваме, че ако Македония бъде поканена да стане членка на НАТО, това ще допринесе за нашата стабилност, но и за стабилността на региона и ще бъде в интерес на САЩ“, подчерта министърът на отбраната. Тя също така заяви, че ще търси подкрепата на САЩ за членство в НАТО след срещата на върха на Алианса.\r\nПревод и редакция:", "date": "2018.05.01", "title": "Македонският министър на отбраната от САЩ: Македония заслужава да е членка на НАТО"}
{"url": "http://www.focus-news.net/news/2018/05/01/2516953/ministar-krasen-kralev-obyavi-pred-fiba-kandidaturite-na-balgariya-za-domakinstvo-na-svetovno-i-evropeysko-parvenstvo-po-basketbol.html", "text": "България ще кандидатства за домакинство на Европейско първенство по баскетбол за мъже през 2021 г. и Световно първенство по баскетбол за юноши до 17 години през 2020 г. Това стана ясно по време на среща на министъра на младежта и спорта Красен Кралев с генералния секретар на Международната баскетболна асоциация (ФИБА) и член на Международния олимпийски комитет (МОК) Патрик Бауман и изпълнителния директор на ФИБА Европа Камил Новак, съобщиха от пресцентъра на министерството.\r\nБългарската делегация, посетила централата на ФИБА в Швейцария включваше освен министъра на спорта, президента на Българска федерация по баскетбол Георги Глушков, генералния спонсор на Левски Лукойл Валентин Златев и президента на клуба Тодор Стойков. На срещата присъства и мениджърът в департамент „Национални федерации“ на ФИБА Свят Коста Илиев.\r\nГеорги Глушков представи кандидатурите на страната ни за домакинство на Европейско първенство за мъже през 2021 г. и Световно първенство за юноши до 17 години през 2020 г.\r\nЗа шампионата при подрастващите България ще кандидатства за домакинство със зала „Арена Армеец” в София и Двореца на културата и спорта във Варна. Процедурата за подаване на документи ще бъде отворена през септември тази година, а решението ще се вземе през май 2019 г.\r\n„Арена Армеец” ще кандидатства и за домакин на мачове от груповата фаза на Европейското първенство за мъже през 2021 г. Шампионатът ще се проведе в четири държави, като една от тях ще приеме финала. Към момента интерес да бъдат съорганизатори на Европейското първенство и да домакинстват мача за титлата са проявили Германия и Сърбия. Намерение да кандидатстват за груповите фази, освен България, са заявили Италия, Испания, Чехия, Унгария, Австрия, Естония и Полша. Процедурата за подаване на кандидатури ще бъде отворена през това лято, а решението кои ще са домакините ще бъде взето през април 2019 г.  \r\nПо време на срещата беше обсъден и план за развитие на баскетбола в България. Част от него е именно приемането на мачове от първенства на най-високо ниво, за да може възможно най-много деца да се докоснат наживо до най-класните играчи и да бъдат привлечени да тренират баскетбол.\r\nКрасен Кралев акцентира върху важността на отборните спортове за физическата активност на младите и здравето на нацията и подчерта водещото място на баскетбола за изпълнение на този приоритет.\r\nБългарският спортен министър и президентът на Българската федерация Георги Глушков направиха презентация на първокласната спортна инфраструктура, изградена и реновирана в България през последните 10 години като залите „Арена Армеец”, „Булстрад Арена”, пловдивския „Колодрум”, Двореца на културата и спорта във Варна и „Асикс Арена”, като представителите на ФИБА останаха очаровани от високото ниво на съоръженията.\r\nПо време на срещата бяха обсъдени и проблемите, които има при синхронизация на календарите на ФИБА и Евролигата, което създава сериозен прецедент и възможност за влияние на големите клубове при организация мачовете на националните отбори по време на квалификациите за Световното първенство за мъже през 2019 година. Министър Кралев уведоми домакините, че този и подобни казуси, които заплашват европейския спортен модел ще бъдат поставени като акцент по време на Съвета на министрите от ЕС, отговарящи за спорта в Брюксел на 22 и 23 май, като част от председателството на България на Съвета на ЕС.", "date": "2018.05.01", "title": "Министър Красен Кралев обяви пред ФИБА кандидатурите на България за домакинство на Световно и Европейско първенство по баскетбол"}
{"url": "http://www.focus-news.net/news/2018/05/01/2516951/rumen-petkov-abv-balgariya-mozhe-i-tryabva-da-zashtitava-natsionalnite-si-interesi-stranata-ni-tryabva-da-lidira-protsesa-v-zapadnite-balkani.html", "text": "България трябва да съумява да защити интересите си в обединена Европа. Страната ни трябва да лидира процеса в Западните Балкани, да продължи да търси активния диалог между Европейския съюз и Турция, да направи всичко възможно да възстанови и комуникацията на ЕС с Русия. Това заяви в ефира на „България он еър“ членът на ИБ на АБВ Румен Петков, съобщиха от пресцентъра на партията. „По този начин ще се нормализират отношенията, а от това има полза цяла Европа. Много се надявам премиера Борисов да възстанови диалога си с руските институции през призмата на председателството ни. Много е важно нашето правителство, което и да е то, да не допусне въпросът за развитието на Западните Балкани да си отмре с българското председателство\", заяви той и посочи, че има една част от европейските политици, която като цяло неглижира темата със Западните Балкани.\r\nПетков коментира и темата с двойствените стандарти при производството на хранителни продукти за страните от Западна и Източна Европа. По думите му същите правила се прилагат и по отношение на политиките, провеждани от сочените за държави фаворити на Стария континент, което силно уврежда демократичните устои на обединена Европа. „Когато има компания, която е спекулирала по най-грозен начин с това кой, къде се е родил, тогава трябва да има търговски санкции, забрана за лидерите на компанията да влизат в Европа. Трябва да е ясно, че ако Европа не сложи край на двойните си стандарти във всяко едно отношение, ще продължаваме да се чудим защо отношенията между Сърбия и Косово са такива, защо на едно място референдума се признава, а на друго място изобщо не се прави референдум. Т.е. двойният стандарт е израз на политическа низост и не е много редно той да е във визитната картичка на ЕС. Когато ти обслужваш корпоративни интереси, това те злепоставя в очите на собственото ти, на европейското общество. И за това вече не се говори за европейска ценностна система или европейски ценностен избор. Не се говори в Европа, не говоря само за България. За това на Стария континент вече виждаме изборни резултати, които смущават всички. Виждаме, че традиционните партии във Франция, в Австрия и в редица други страни, макар и все още да не са част единствено от миналото, то поне липсват в настоящия момент. И това е част от тази демотивация, която вече граничи с деморализация на европейското общество“, заяви той.", "date": "2018.05.01", "title": "Румен Петков, АБВ: България може и трябва да защитава националните си интереси, страната ни трябва да лидира процеса в Западните Балкани"}
{"url": "http://www.focus-news.net/news/2018/05/01/2516954/sport-italiya-shte-naznachi-roberto-manchini-za-natsionalen-selektsioner.html", "text": "Роберто Манчини е постигнал договорка за назначението си на поста селекционер на националния отбор на Италия, съобщават водещите спортни медии в страната. Наставникът ще довърши сезона в Русия, където му остават два мача начело на Зенит (Санкт Петербург), след което ще се заеме с работата си в „скуадра адзура“. Той ще замени временният старши треньор на отбора Луиджи ди Биаджо, който зае поста след уволнението на Джанпиеро Вентура, който не класира Италия на Световното първенство в Русия.", "date": "2018.05.01", "title": "Спорт: Италия ще назначи Роберто Манчини за национален селекционер"}
{"url": "http://www.focus-news.net/news/2018/05/01/2516940/sofiya-hilyadi-sotsialisti-ot-tsyalata-strana-se-vklyuchiha-v-protesta-sreshtu-koruptsiyata-i-bednostta.html", "text": "Хиляди социалисти от цялата страна се включиха в протеста срещу корупцията и бедността, предаде репортер на Агенция „Фокус“. Социалистите скандират: \"Мафия\" и \"Оставка\".  Шествието се отправя към  Министерски съвет, като по данни на организаторите в него са се включили около 15 000 души. Води го лидерът на БСП Корнелия Нинова, която се очаква да произнесе слово по повод 1 май - Деня на труда. Очаква се слово да произнесе още председателят на Градския съвет на БСП – София Калоян Паргов.\r\nЗатворени за движение са ул. Г.С. Раковски, бул. \"Ал. Дондуков\" и района около храм-паметника \"Ал. Невски\"\r\nДеница КИТАНОВА", "date": "2018.05.01", "title": "София: Хиляди социалисти от цялата страна се включиха в протеста срещу корупцията и бедността"}
{"url": "http://www.focus-news.net/news/2018/05/01/2516945/sofiya-protestirashtite-sotsialisti-poiskaha-ostavkata-na-kevr.html", "text": "Протестиращите социалисти поискаха оставката на КЕВР, предаде репортер на Агенция \"Фокус\". Те скандираха \"Оставка\" и \"Не на Гинка\" пред сградата на регулатора. \r\nДеница КИТАНОВА", "date": "2018.05.01", "title": "София: Протестиращите социалисти поискаха оставката на КЕВР"}
{"url": "http://www.focus-news.net/news/2018/05/01/2516950/ministar-nikolay-nankov-do-5-ti-6-ti-yuni-tryabva-da-priklyuchi-remontat-na-patnata-otsechka-kv-vetren-burgas.html", "text": "До 5-ти - 6-ти юни трябва да приключи ремонтът на пътната отсечка кв. \"Ветрен\"-Бургас. Това каза пред журналисти министърът на регионалното развитие и благоустройството Николай Нанков, който инспектира изпълнението на инфраструктурни обекти в Бургас, предаде репортер на Радио \"Фокус\"-Бургас. Участъкът е дълъг 8 км и ще бъде преасфалтиран до началото на активния летен сезон. Ремонтът се извършва с пари от републиканския бюджет. След като приключи той, поетапно ще започне ремонт и на другото пътно платно. \"Започваме ремонт, за който поехме ангажимент още миналата година\", посочи още министър Нанков. Той благодари за подкрепата на бургаските народни представители. \r\nНиколай Нанков съобщи, че  над 97 млн. лева са вложени в Бургас и областта за пътна безопасност и ремонт на пътища. По думите му се работи по график по обхода на Ахелой. До 15 юни ще бъдат завършени всички дейности там - асфалтиране, поставяне на мантинели, обезопасяване, маркировки, хоризонтална и вертикална сигнализация. Той каза още, че за обхода на Поморие се отчуждават 22 жалби. „Изчаква се съдебно решение или споразумение с представляващия юрист на част от собствениците. Колкото по-бързо привършим с отчуждителните процедури, толкова по-бързо ще започнем. Има избран изпълнител още от 2016 година. Хубавото е, че 95% от трасето няма да се пада от сегашния път, така че можем да започне и през летния сезон и няма да утежняваме трафика, няма да създаваме предпоставки за задръствания. Нашата основна цел е до следващия туристическия сезон заедно с обхода на Поморие да сме приключили северно от Бургас целия скоростен път и остава само да изградим северната дъга, за която отново ще осигурим финансиране от държавния бюджет“, каза още Нанков. \r\nЗа северния обход на Бургас министър Нанков обясни, че в момента се завършва подробния устройствен план и тръжната процедура ще се проведе в края на юни или най-късно - в началото на юли, като, ако няма обжалване, през есента ще започнат довършването на проекта и строителството.\r\nМария РУСЕВА", "date": "2018.05.01", "title": "Министър Николай Нанков: До 5-ти - 6-ти юни трябва да приключи ремонтът на пътната отсечка кв. \"Ветрен\"-Бургас"}
{"url": "http://www.focus-news.net/news/2018/05/01/2516956/plovdiv-dvama-dushi-sa-v-bolnitsa-sled-katastrofa-v-selo-popovitsa.html", "text": "Двама души са в болница след катастрофа в село Поповица, край разклона за Асеновград. Това съобщи за Радио „Фокус”-Пловдив говорителят на ОДМВР - Пловдив. Сигналът за инцидента е подаден около 08.00 часа тази сутрин. По първоначални данни лек автомобил е излязъл от страничен път и е отнел предимството на друга кола. Движението в района вече е възстановено.\r\nЦветана ТОНЧЕВА", "date": "2018.05.01", "title": "Пловдив: Двама души са в болница след катастрофа в село Поповица"}
{"url": "http://www.focus-news.net/news/2018/05/01/2516959/stara-zagora-na-91-godini-pochina-tanyo-ignatov-kmet-na-stara-zagora-ot-dekemvri-1973-g-do-mart-1976-g.html", "text": "На 91 години почина Таньо Игнатов, кмет на Стара Загора от декември 1973 г. до март 1976 г. Това съобщиха от пресцентъра на Община Стара Загора. Таньо Игнатов е роден на 15 август 1927 г. в Долно Ново село, община Братя Даскалови. Преди да стане кмет е работил в енергийно-промишления комплекс „Марица-изток“. \r\nПо време на неговото управление в Стара Загора се открива Висшият институт по зоотехника и ветеринарна медицина, изгражда се мемориалът „Бранителите на Стара Загора“, започва строителството на новата гара, построяват се много жилища. След това Таньо Игнатов е първи секретар на Общинския комитет на БКП в Раднево до 1983 г, а след това е председател на Окръжния комитет за държавен и народен контрол. Въпреки че от няколко години живее в София, той не е прекъсвал връзките си със Стара Загора. С неговия разказ започва книгата „Живи спомени – документирани разговори с девет старозагорски кметове“, издадена през 2015 година от Община Стара Загора.\r\nПризнателни сме за всичко, което Таньо Игнатов е направил за развитието на Стара Загора! Дълбок поклон пред светлата му памет! Поклонението и погребението ще се състоят от 11.00 часа утре в Гробищен парк Стара Загора“, посочиха още от Общината.", "date": "2018.05.01", "title": "Стара Загора: На 91 години почина Таньо Игнатов, кмет на Стара Загора от декември 1973 г. до март 1976 г."}
{"url": "http://www.focus-news.net/news/2018/05/01/2516947/stoyan-mirchev-bsp-gneven-sam-zaradi-koruptsiyata-i-bednostta.html", "text": "Гневен съм заради корупцията и бедността. Това каза пред сградата на КЕВР депутатът от БСП Стоян Мирчев по време на протеста на БСП по повод 1 май, предаде репортер на Агенция \"Фокус\". Мирчев посочи още, че е гневен, защото премиерът Бойко Борисов продава държавата. \"Кой се крие зад Гинка? Зад Гинка се крие само един човек. Това е Бойко\", каза Мирчев. \r\nДеница КИТАНОВА", "date": "2018.05.01", "title": "Стоян Мирчев, БСП: Гневен съм заради корупцията и бедността"}
{"url": "http://www.focus-news.net/news/2018/05/01/2516960/plovdiv-shest-sela-v-oblastta-sa-s-narusheno-vodopodavane-zaradi-avarii.html", "text": "Шест села в Пловдивска област са с нарушено водоподаване заради аварии. Това съобщиха за Радио „Фокус“ – Пловдив от ВиК - Пловдив. До отстраняване на авариите с нарушено водоподаване ще са селата Ахматово и Богданица, в района на Първомай, Строево и Скутаре, в района на Труд, село Розино и село Чехларе.\r\nЕкипите на водоснабдителното дружество отстраняват повреди също по улиците „Данаил Николаев“ и пресечката с „Драгоман“, „Модър“ и „Череша“ в Пловдив.\r\nВесела КРЪСТЕВА", "date": "2018.05.01", "title": "Пловдив: Шест села в областта са с нарушено водоподаване заради аварии"}
{"url": "http://www.focus-news.net/news/2018/05/01/2516948/anadolu-agency-blizo-hilyada-nelegalni-migranti-sa-zadarzhani-v-gratskoto-pristanishte-patra-za-parvite-tri-mesetsa-na-2018-godina.html", "text": "Близо хиляда нелегални имигранти са задържани в гръцкия пристанищен град Патра за първите три месеца на 2018-а година, според информация на Anadolu Agency, получена местните полицейски власти.\r\nМигрантите често биват арестувани, докато се опитват да прескочат желязната ограна на пристанището и биват намирани най-често в тайници на контейнери и камиони, докато чакат кораби на пристанището, с цел да напуснат града под прикритието на нощта, е заявил неназован служител на местните правоохранителни органи пред „Анадолската агенция“.\r\nЗаловените от полицията се извеждат извън пристанището и или се пускат веднага, или се пускат след 24-часово задържане в полицейския участък.\r\nПрез 2016-а гръцките органи на реда са арестували близо хиляда мигранти, които са опитвали да се прехвърлят нелегално в по-богати европейски страни, е заявил източникът, като е отбелязал, че през 2017-а година броят на задържаните е преминал 2600 души.\r\n„Що се отнася до 2018-а“, е добавил той, „арестуваните на пристанището бежанци са повече от хиляда души само за първите три месеца на годината“.\r\nПревод и редакция:", "date": "2018.05.01", "title": "Anadolu Agency: Близо хиляда нелегални мигранти са задържани в гръцкото пристанище Патра за първите три месеца на 2018 година"}
{"url": "http://www.focus-news.net/news/2018/05/01/2516963/ministerstvoto-na-turizma-proveryava-firma-izostavila-turisti-v-avtobus-na-avtomagistrala-struma.html", "text": "По сигнал на граждани до медиите Министерството на туризма започна проверка на туристическа агенция „Глобал тур”, за която бе съобщено, че изоставила 38 туристи за няколко часа през нощта в автобус на магистрала \"Струма\". Фирмата е регистрирана в Националния туристически регистър и има валидна застраховка до 6.07.2018 г., показа проверката на ведомството. Това съобщиха от пресцентъра на министерството.\r\nТуристите посетили Гърция, но на връщане автобусът им внезапно спрял след разклона за Дупница и останал на място без светлини, съобщават туристи. Като причина било споменато, че е свършило горивото. Пътниците звъннали на тел. 112 и от спешния телефон били посъветвани да обезопасят мястото със светлоотразителен триъгълник, но не го открили. Автобусът е на превозвача „Еделвайс 0707”. \r\nПри проблеми туристите могат да подават сигнали на горещия телефон на Министерството на туризма 02 90 46 895.", "date": "2018.05.01", "title": "Министерството на туризма проверява фирма, изоставила туристи в автобус на автомагистрала „Струма\""}
{"url": "http://www.focus-news.net/news/2018/05/01/2516957/gartsiya-natsionalen-miting-za-osvobozhdavaneto-na-gratskite-voennosluzheshti-arestuvani-v-turtsiya-shte-se-provede-na-13-may-2018-g.html", "text": "Национален митинг за освобождаването на двамата гръцки военнослужещи, които са под арест в Турция от началото на март, ще се проведе на 13 май 2018 г. Призивът се разпространява в социалните мрежи. Гражданите ще недоволстват на Централния площад Синтагма от 14.00 часа. Лейтенант Ангелос Митродитис и сержант Димитрис Куклакис бяха задържани на 1 март, когато преминаха границата с Турция по време на граничен патрул. Въпреки натиска на ЕС на 27 март турският съд отказа да освободи двамата гръцки войници, които са обвинени в шпионаж и незаконно навлизане в страната. Така двамата военнослужещи още са в ареста в Одрин.", "date": "2018.05.01", "title": "Гърция: Национален митинг за освобождаването на гръцките военнослужещи, арестувани в Турция, ще се проведе на 13 май 2018 г."}
{"url": "http://www.focus-news.net/news/2018/05/01/2516966/lokalno-makedoniya-balgariya-mozhe-da-otvori-patya-na-koprinata-do-tsentralna-i-zapadna-evropa.html", "text": "България би могла да се превърне в своеобразен мост за китайските стоки и да отвори \"Пътя на коприната\" към Централна и Западна Европа, заяви министърът на транспорта Ивайло Московски в отговор на депутатски въпрос за транскаспийския транспортен коридор, предава скопското електронно издание „Локално“.\r\nМинистърът припомни, че на 7 ноември 2013 г., в рамките на втория Международен бизнес форум за транспорт и логистика \"Новият път на коприната\", проведен в гр. Астана, Казахстан, лидерите на три от водещите компании в региона - \"Национална казахстанска компания Темир Золи\" АД, \"Азербайджански железници\" АД и \"Грузински железници\" АД, се обединиха около идеята за създаване на координационен комитет за развитието на Транскаспийскяит Международен транспортен маршрут (TMTM) с цел увеличаване на товарните маршрути между Европа и Азия.\r\nТМТМ е инициатива на транспортни и логистични фирми от Китай, Казахстан, Азербайджан, Грузия и Турция за товарен транспорт от Китай до Европа и обратно на транскаспийския път около Русия.\r\nПрез април 2016 г. компаниите \"KTZ Експрес\", \"ADY Експрес\", \"GR - Логистика и терминали\", \"Азербайджанска Каспийска корабна компания\" АД и \"ADY Контейнер\" подписаха споразумение за създаване на Международен Транскаспийски транспортен консорциум, който си поставя следните задачи: разработване на логистични продукти с висока степен на ориентация към клиента; търсенето на клиентите, както на изток, така и на запад, за повишаване на ефективността на използването на съществуващия флот; организация и мониторинг на транспортните контейнери на ТМТМ;\r\nУстановяването на трайни отношения с чуждестранни партньори в основните търговски страни на консорциума, спомага за привличането на по-голям товарен трафик, който използва ТМТМ и неговите услуги. През декември 2016 г. е взето решение за създаване на Международна асоциация \"Транскаспийски международен транспортен маршрут\", който започна работа през февруари следващата година.\r\nЧленовете на Асоциацията са търговски или нетърговски организации, които се интересуват от сътрудничеството със Сдружението и могат да подпомогнат неговото развитие Има три вида членство в Асоциацията: постоянен член, асоцииран член и партньор. Всеки член трябва да заплаща възнаграждение за разглеждане на документи, като за постоянния е 1000 долара, а за придружаващите го - 300 долара. След като членството бъде одобрено, трябва да се плащат годишни вноски - за постоянни членове 77 500 долара, а за асоциирани - 22 500 долара.\r\nПревод и редакция:", "date": "2018.05.01", "title": "“Локално“ (Македония): България може да отвори „Пътя на коприната“ до Централна и Западна Европа"}
{"url": "http://www.focus-news.net/news/2018/05/01/2516967/granichna-politsiya-normalno-se-izvarshva-preminavaneto-prez-granichnite-punktove-na-teritoriyata-na-yugozapadna-balgariya.html", "text": "Нормално се извършва преминаването през граничните пунктове на територията на Югозападна България. Това съобщиха за Радио „Фокус“ – Пирин от „Гранична полиция“. Без проблеми се преминава през ГКПП „Кулата“, „Илинден“, „Златарево“ и „Логодаж“.\r\nКристина МИТКОВА", "date": "2018.05.01", "title": "„Гранична полиция“: Нормално се извършва преминаването през граничните пунктове на територията на Югозападна България"}
{"url": "http://www.focus-news.net/news/2018/05/01/2516969/tass-prezidentat-na-moldova-prizova-za-masovo-otbelyazvane-na-denya-na-pobedata.html", "text": "Президентът на Молдова Игор Додон призова гражданите на страната да отбележат масово Деня на Победата на 9 май по време на Първомайска демонстрация в молдовската столица, предава ТАСС.\r\n„Този празник е свещен за нас. Денят на Победата се е празнувал, празнува се и ще се празнува в Република Молдова. Ние сме длъжни да сме заедно на 9 май“, заяви молдовският държавен глава, като осъди опитите на някои молдовски политици да омаловажат значението на този празник.\r\nПревод и редакция:", "date": "2018.05.01", "title": "ТАСС: Президентът на Молдова призова за масово отбелязване на Деня на Победата"}
{"url": "http://www.focus-news.net/news/2018/05/01/2516955/sofiya-shestvieto-na-bsp-po-povod-denya-na-truda-dostigna-do-kraynata-si-tochka-ministerski-savet.html", "text": "Шествието на БСП по повод Деня на труда достигна до крайната си точка - Министерски съвет, предаде репортер на Агенция \"Фокус\". На митинга има хиляди социалисти от цялата страна. На сцената са лидерът на БСП Корнелия Нинова, председателят на Градския съвет на БСП – София Калоян Паргов.\r\nДеница КИТАНОВА", "date": "2018.05.01", "title": "София: Шествието на БСП по повод Деня на труда достигна до крайната си точка - Министерски съвет"}
{"url": "http://www.focus-news.net/news/2018/05/01/2516965/tsvetanka-kirova-organizator-tselta-na-natsionalniya-pregled-na-duhovite-i-fanfarni-orkestri-i-mazhoretni-sastavi-e-da-dade-pole-za-izyava-na-daroviti-detsa.html", "text": "Целта на Националния преглед на духовите и фанфарни оркестри и мажоретни състави, който се провежда в Свищов, е да даде поле за изява на даровити деца. Събитието няма конкурсен характер и в настоящото му издание се включиха 26 състава от цялата страна. Това разказа в предаването „Добре дошли в Свищов“ на Радио „Фокус“ – Велико Търново Цветанка Кирова, директор на СУ „Димитър Благоев“, което е съорганизатор на проявата, съвместно с Община Свищов. Участниците бяха над 540 от различни населени места във всички краища на страната. Първото издание на събитието се провежда през 2011 година. \r\n„Тогава ние решихме да създадем един състав. Проблем беше дали да е духов или фанфарен, но нашите колеги по музика – учителите Георги Гечев и Деян Йорданов решиха, че най-добрият вариант е да се създаде фанфарен оркестър. Така събрахме инструменти от много закрити и функциониращи училища в града. В момента фанфарният оркестър се състои от 23-ма ученици от 4-ти до 11-ти клас. По същото време трябваше да се включим в Културния календар на Община Свищов и ние предложихме като събитие Националния преглед на фанфарните и духови оркестри и мажоретни състави. Тогава бе създаден и мажоретния състав в училището, в него участват 25 момичета“, обясни директорката. Тя допълни и,че идеята за на фестивала е той да запази и обогати традициите на фанфарните и духови оркестри у нас.\r\nЛуиза ТРАНЧЕВА", "date": "2018.05.01", "title": "Цветанка Кирова, организатор: Целта на Националния преглед на духовите и фанфарни оркестри и мажоретни състави е да даде поле за изява на даровити деца"}
{"url": "http://www.focus-news.net/news/2018/05/01/2516958/kaloyan-pargov-bsp-balgariya-tryabva-da-se-prevarne-v-spravedliva-i-sotsialna-darzhava.html", "text": "България трябва да се превърне в справедлива и социална държава. Това каза председателят на ГС на БСП-София Калоян Паргов по време на митинг-протеста на БСП в столицата по повод 1 май, предаде репортер на Агенция \"Фокус\". \"Днешният 1-ви май не е празничен, а е ден на протест срещу бедността и корупцията. Бедността и корупцията, с които ще се запомнят трите правителства на ГЕРБ. ГЕРБ, която превърна България в най-бедната държава в Европейския съюз, с ширеща се несправедливост, с битова престъпност, която съсипва хората и в малките, и в големите градове, с ниски доходи, унижаващи човешкото достойнство на българин\", каза Паргов. По думите му днешна България е изправена пред невиждано предизвикателство. \"Работещите хора напускат страната в желанието си да намерят по-справедлива оценка за своя труд. Лекари, медицински сестри, строители, инженери, математици и физици търсят и намират признание извън пределите на България.\r\nПравителството не си дава сметка, че демографската катастрофа застрашава съществуването на нацията ни, която има хилядолетна история\", посочи той. Според него липсата на социална чувствителност, на грижа за бедните, болните, хората с увреждания и майките е запазена марка за днешните управляващи от ГЕРБ. \"Процесът на ликвидация в държавата продължава. Ликвидират се болници, училища, предприятия и научни звена. Тези, които искат адекватно заплащане, си тръгват. А онези, които остават, вече няма къде да работят. Страхът и корупцията задушават бизнеса, хората и медиите. Злощастното 111-о място по свобода на словото в света е черно клеймо върху европейското лице на България\", посочи Паргов. Той заяви, че днес, на 1-ви май изпраща трудов поздрав на всички българи, които независимо от трудностите, си изкарват хляба тук в България и на онези, принудени да търсят поминък извън пределите на Родината.\"България трябва да се промени така, че всички българи да имат шанс да работят и живеят достойно тук. Решението е едно – силно участие на държавата в икономиката. Гарантирани трудови, социални и граждански права. България трябва да си върне пазарите и да поеме по пътя на индустриализацията и въвеждането на високи технологии\", подчерта Паргов. \"България трябва да се превърне в справедлива и социална държава. Това не е просто химера. Това ще стане реалност, ако сложим край на разграбването на държавата, на експлоатацията на трудовите хора, на новите форми на класови противопоставяния,\" посочи Паргов.\r\nДеница КИТАНОВА", "date": "2018.05.01", "title": "Калоян Паргов, БСП: България трябва да се превърне в справедлива и социална държава"}
{"url": "http://www.focus-news.net/news/2018/05/01/2516971/rrotothemagartsiya-26-mesetsa-zatvor-za-bezhantsite-napadnali-politsai-na-18-yuli-2017-g-na-ostrov-lesbos.html", "text": "Регионалният съд за островите в северната част на Егейско море в Хиос постанови 26 месеца затвор за бежанците, които нападнаха полицаи в приемния център \"Мория\" на остров Лесбос на 18 юли 2017 г., предава електронното издание на вестник \"Рrotothema\". По време на инцидентите и вълненията преди година пострадаха 11 полицейски служители и бяха задържани 32 мигранти.", "date": "2018.05.01", "title": "\"Рrotothema\"(Гърция): 26 месеца затвор за бежанците, нападнали полицаи на 18 юли 2017 г. на остров Лесбос"}
{"url": "http://www.focus-news.net/news/2018/05/01/2516968/pazardzhik-stotitsi-zhiteli-i-gosti-na-panagyurishte-se-pokloniha-pred-pametta-na-geroite-ot-aprilskoto-vastanie.html", "text": "С поднасяне на цветя пред паметника на Георги Бенковски на площад „20 април“ в Панагюрище продължава програмата по повод 142 години от Априлското въстание, предаде репортер на Радио „Фокус“ – Пазарджик. Под звуците на националния химн кметът на Община Панагюрище Никола Белишки издигна българското знаме. Със залп на пушки от участниците в Регионален клуб „Традиция“- Панагюрище бе почетена паметта на героите. Поднесени бяха цветя на мемориалния комплекс „Априлци“. \r\nПрограмата продължава със заупокойна литургия в памет на загиналите жители на града по време на въстанието. Литургията се отслужва в храм „Свето Въведение Богородчно“. След нея ще започна военноисторическата възстановка „Мъжество и саможертва – Панагюрище 1876г.“ В центъра на града, за да наблюдават възстановката са се събрали хиляди жители и гости на Панагюрище.\r\nВаня НИКОЛОВА", "date": "2018.05.01", "title": "Пазарджик: Стотици жители и гости на Панагюрище се поклониха пред паметта на героите от Априлското въстание"}
{"url": "http://www.focus-news.net/news/2018/05/01/2516972/plovdiv-politsiyata-obrazuva-prepiska-po-publikuvano-v-sotsialnite-mrezhi-opasno-selfi-na-13-godishni-mladezhi-provisnali-ot-pokriva-na-16-etazhen-blok.html", "text": "Полицията в Пловдив образува преписка по публикувано в социалните мрежи опасно селфи на 13-годишни младежи, провиснали от покрива на 16-етажен блок. Това съобщи за Радио „Фокус”-Пловдив прокурор Атанас Илиев, от Районна прокуратура-Пловдив. Преписката е докладвана незабавно в Районната прокуратура и е започнала проверка. „Целта на проверката е да се види има ли надзор над тези деца и да бъдат предупредени те и техните родители за опасностите за живота им”, каза прокурор Илиев.\r\n„Група деца, на 12-13 години, решават да си направят клипче как висят от 16-я етаж от блок в квартал Кючук Париж, като направили направили провисване от 16-я етаж. Вероятно децата възприемат това за геройство”, разказа прокурор Илиев.\r\nЦветана ТОНЧЕВА", "date": "2018.05.01", "title": "Пловдив: Полицията образува преписка по публикувано в социалните мрежи опасно селфи на 13-годишни младежи, провиснали от покрива на 16-етажен блок"}
{"url": "http://www.focus-news.net/news/2018/05/01/2516964/pazardzhik-v-panagyurishte-zapochnaha-tarzhestvata-po-povod-142-godini-ot-izbuhvaneto-na-aprilskoto-vastanie.html", "text": "В Панагюрище започнаха тържествата по повод 142 години от избухването на Априлското въстание, предаде репортер на Радио „Фокус“ – Пазарджик. Литийно шествие тръгна от Дудековата къща, където се е намирало Привременното правителство по време на въстанието. То е предвождано от свещеници от Панагюрище, кмета на града Никола Белишки, председателя на Общинския съвет Христо Калоянов, областния управител Стефан Мирев. Под звъна на камбаните на църквата „Свети Георги“ стотици жители и гости на Панагюрище тръгнаха към площад „20 април“. В литийното шествие участват и членове на Регионален клуб „Традиция“ в Панагюрище, които са облечени във въстанически униформи. Сред тях са млади хора, които пресъздават образите на Бенковски и Райна Княгиня, а също и на поп Грую Бански.\r\nВаня НИКОЛОВА", "date": "2018.05.01", "title": "Пазарджик: В Панагюрище започнаха тържествата по повод 142 години от избухването на Априлското въстание"}
{"url": "http://www.focus-news.net/news/2018/05/01/2516962/prezidentat-rumen-radev-obshtestvo-v-koeto-patyat-kam-uspeha-ne-minava-prez-truda-a-prez-koruptsiyata-e-obrecheno-na-postoyanna-kriza-i-neudovletvorenost.html", "text": "Днес светът отбелязва Международния ден на труда и работническата солидарност. Един от празниците, които сплотяват отвъд националните граници и културите. Това написа президентът Румен Радев по повод 1 май- Деня на труда във „Фейсбук“. „Уважението към труда е мерило за обществената справедливост. У нас в много региони и в много професии трудът е недооценен. Затова бих желал да поздравя хората, които отстояват правото на достойни условия на труд и справедливо заплащане“, пише президентът. „Общество, в което пътят към успеха не минава през труда и съзиданието, а през корупцията и клиентелизма, е обречено на постоянна криза и неудовлетворeност. От нас зависи да ги преодолеем. Затова искам да благодаря на всички онези: бедни и заможни хора на умствения и физическия труд, които с почтеност и усърдие градят и пазят България. Честит Първи май, скъпи сънародници!“, посочва още държавният глава.", "date": "2018.05.01", "title": "Президентът Румен Радев: Общество, в което пътят към успеха не минава през труда, а през корупцията, е обречено на постоянна криза и неудовлетворeност"}
{"url": "http://www.focus-news.net/news/2018/05/01/2516974/veliko-tarnovo-nov-avtomobil-darenie-ot-rotari-klub-svishtov-poluchi-tsentarat-za-litsa-s-dementsiya-v-selo-ovcha-mogila.html", "text": "Нов автомобил, дарение от Ротари клуб – Свищов, получи Центъра за лица с деменция в село Овча могила. Това каза в предаването „Добре дошли в Свищов“ на Радио „Фокус“ – Велико Търново директорът на социалната институция Данчо Кръстев. До благородната постъпка се е стигнало, след като Кръстев е отправил запитване до сдружението. Колата е единствена за социалния център и ще се използва за транспортиране на храна, купуване на медикаменти за потребителите и за техния превоз до болници или ТЕЛК комисии, когато това се наложи. „Използвам случая да благодаря на нашите дарители, които ни помагат почти всеки месец. Ние получаваме помощи почти от цяла България, предимно хранителни продукти. Най-голямото дарение, което ни беше направено, отново е от Ротари клуб – Свищов, съвместно с още два Ротари клуба от Германия и Швейцария. Те финансираха основен ремонт на самата сграда. Стойността беше около 200 хиляди лева“, поясни директорът.  Той уточни, че помощи идват както от фирми и компании, така и от индивидуални дарители.\r\nЛуиза ТРАНЧЕВА", "date": "2018.05.01", "title": "Велико Търново: Нов автомобил, дарение от Ротари клуб – Свищов, получи Центърът за лица с деменция в село Овча могила"}
{"url": "http://www.focus-news.net/news/2018/05/01/2516961/kaloyan-pargov-bsp-sofiya-ako-sega-upravlyavashtite-ne-chuyat-naroda-shte-go-chuyat-na-sledvashtite-izbori.html", "text": "Ако сега управляващите не чуят народа, ще го чуят на следващите избори. Това каза председателят на ГС на БСП -София Калоян Паргов на митинг-протеста на БСП, който се провежда в столицата по повод 1 май - Ден на труда, предаде репортер на Агенция \"Фокус\". \"България ще стане справедлива и социална държава, ако преодолеем разбирането: „Всеки сам за себе си е болен. Всеки сам за себе си се грижи. Всеки сам за себе си оцелява“. Справедливостта и солидарността са ценностите, които ще ни изведат от блатото на бездушието и общественото разделение,\" заяви той. По думите му след десетилетия на \"приватизация, на ограничаване на социалните функции на държавата и на стагнация в доходите\", днес хората искат достоен живот. \"Затова сме тук. Затова се борим. Затова протестираме. Ако сега не ни чуят управляващите, ще чуят гласа на народа на следващите избори. Нашата цел е добруването на мнозинството от българите, а не благополучието на малцинството. Вярвам, че бъдещето на България не е обречено. Вярвам, че със силата на общата ни воля ще променим утрешния ден на трудещите се българи. България има нужда от промяна\", каза още Паргов.\r\nДеница КИТАНОВА", "date": "2018.05.01", "title": "Калоян Паргов, БСП-София: Ако сега управляващите не чуят народа, ще го чуят на следващите избори"}
{"url": "http://www.focus-news.net/news/2018/05/01/2516976/pregled-na-mezhdunarodnite-novini-do-13-chasa-agentsiya-fokus.html", "text": "Проучване на общественото мнение на Европейската комисия сочи, че огромното мнозинство от хората във Франция, Германия и Швеция смятат, че интеграцията на мигрантите и бежанците в техните страни се е провалила, пише електронното издание на гръцкия вестник Protothema.\r\nХората във всички 28 страни-членки бяха попитани: „Като цяло, успешна ли е интеграцията на повечето мигранти, които живеят във вашата страна, или не“.\r\nОбщо за блока, 55% от хората са заявили, че интеграцията протича зле, а 39% смятат, че тя е успешна, съгласно анкетата, изготвена по поръчка на ЕК.\r\nВ Швеция само 24% от респондентите са заявили, че интеграцията на бежанците протича добре, докато на противоположното мнение са цели 73%.\r\nВ Германия смятащите, че интеграцията на бежанците протича успешно са 31%, а 63% са на мнение, че тя е провал. Във Франция ситуацията е сходна – 64% считат, че тя е неуспешна, а 27% са на противоположното мнение.\r\nКартината във Великобритания е малко по-позитивна, 55% от респондентите са заявили, че интеграцията протича успешно, докато 36% са посочили, че тя не е на нужното ниво.\r\nВ Италия 63% смятат, че интеграцията на бежанците е неуспешна, а 27% - успешна. \r\nПроучването на общественото мнение е направено от TNS Political & Social network в 28 страни, между 21 и 30 октомври м.г. и е публикувано през април. В анкетата са участвали около 28 хиляди души.\r\nОткритията за отрицателни нагласи към успеха на интеграцията в цяла Европа идват скоро след още едно общоевропейско проучване, което показа, че 78% от хората на континента искат по-строг граничен контрол.  Отделно изследване на BBC, публикувано миналата седмица, показа, че Европа е най-разделеният континент на света, като най-големият източник на разделение се явява имиграцията.\r\n***Президентът на САЩ Доналд Тръмп е решил да удължи с един месец временните изключения за митата върху стоманата и алуминия на Канада, Мексико и Европейския съюз, съобщиха от Белия дом във вторник, пише Politico.eu.\r\nМярката ще позволи на ключовите съюзници – и три от четирите най-големи търговски партньора на САЩ – да се опитат да договорят отмяна на митата с администрацията на Тръмп. Преди американския държавен глава да удължи крайния срок, по-високите тарифи трябваше да влязат в сила в 00:01 американско време във вторник.\r\nСъобщава се още, че Вашингтон е постигнал предварителни споразумения с три други страни, които също получиха временни изключения – Аржентина, Бразилия и Австралия.\r\nОще една страна, Южна Корея, вече постигна предварителна договорка за постоянно освобождаване от митата върху стоманата, защото се съгласи да намали износа си за САЩ до 70% от средния експорт за последните три години.\r\n„Във всички тези преговори, администрацията е фокусирана върху квотите, които ще намалят вноса, ще предотвратят трансбордирането и ще защитят националната сигурност“, подчертават от Белия Дом в декларацията. „Тези споразумения подчертават успешната стратегия на администрацията на Тръмп, която цели да сключи справедливи сделки със съюзниците си, да защити националната сигурност и да отговори на глобалните предизвикателства в стоманената и алуминиевата индустрия“.\r\n„Политико“ коментира, че декларацията дава яснота за това, на каква база се взимат решенията, което до вторник беше загадка за съюзниците на САЩ и те вече се бяха подготвили да наложат ответни мита на американски стоки.\r\nПрез последните няколко дни, министърът на търговията на САЩ Уилбър Рос и други служители в администрацията обявиха, че страните трябва да избират между квотите и митата – но ЕС, Канада и Мексико отговориха, че очакват пълно изключване, без да трябва да се съгласяват на подобни рестрикции.\r\n***Европейската комисия заяви във вторник, че САЩ само удължава „несигурността на пазарите“ с решението си да отложи налагането на по-високи мита върху вноса на алуминий и стомана от Европейския съюз, Канада и Мексико, предава AFP.\r\n„Решението на САЩ удължава несигурността на пазарите, която вече влияе върху бизнес решенията“, заявиха от Комисията чрез съобщение, публикувано във вторник. „ЕС трябва да бъде освободен изцяло и за постоянно от тези мерки, тъй като те не могат да бъдат оправдани с националната сигурност“.\r\n*** След месеци на високо напрежение, Гърция е решила да се придържа към стратегия на „нулев конфликт с Турция“ преди президентските избори в Турция на 24 юни, за да не подхранва национализма в съседната държава, пише гръцкия вестник „Катимерини“, предава турският новинарски портал Ahval News.\r\nПодходът, прилаган от гръцкия външен министър Никос Коциас, който преди това заяви, че турският президент Реджеп Тайип Ердоган иска да действа като хегемон, стана очевиден, когато той избягна брифинга пред  журналистите след продължителна среща с турския си колега Мевлют Чавушоглу в кулоарите на срещата на външните министри на страните-членки на НАТО, която се проведе в петък в Брюксел, пише гръцкият вестник.\r\nНапрежението между Гърция и Турция се увеличи през тази година заради териториални спорове за необитаеми Егейски острови.\r\nДългогодишният съперник на Турция, коментира Ahval News, също е загрижен, че могат да се направят опити да се проведат турски избори на гръцка територия, например в Западна Тракия, където има голямо турско малцинство, голяма част от което притежава и турски паспорти, пише „Катимерини“.\r\nЕрдоган този месец призова за мир с Гърция и нарече гръцкия премиер Алексис Ципрас \"млад и динамичен лидер“, припомня турската медия.\r\n*** Икономическият растеж на Турция и създадените работни места в страна са наистина впечатляващи, заяви ръководителят на мисията на Международния валутен фонд (МВФ) в Турция, пише електронното издание на турския вестник Hurryiet.\r\nВ интервю пред „Анадолската агенция“, Донал МакГетиган отбеляза забележителното възстановяване на турската икономика от спада, регистриран след неуспешния опит за държавен преврат в страната през юли 2016 година.\r\n„Растежът на Турция през миналата година наистина е впечатляващ. Това е най-бързо растящата икономика сред страните от Г-20“, отбеляза МакГетиган.\r\n„Не само, че растежът на брутния вътрешен продукт достигна до 7,5% през изминалата година, но и икономиката е създала един милион работни места, което наистина е впечатляващо“, подчерта той.\r\nСпоред официалните данни от Турция, през изминалата година икономическият растеж на страната е бил 7,4% - най-големят от четири години насам и чувствително увеличен от 3,2-а процента през 2016-а година.\r\nТези нива на растеж не само надвишават прогнозите на много институции, включително МВФ, но и е по-голям от този на Китай и Индия, чиито икономики са нараснали съответно с 6,9% и 6,7%.\r\nМакГетиган посочи силните политически стимули, включващи временни данъчни облекчения, схеми за стимулиране на заетостта и фонд за гарантиране на кредити, като основен двигател на стабилния растеж през миналата година.\r\n\"Отразявайки стимулите, ръстът се дължи основно на вътрешното търсене. Въпреки че износът беше силен, вносът също беше силен, така че нетният износ не допринесе много за растежа \", заяви той.\r\nС население от 80 милиона души, вътрешната консумация отговаря за две трети от турската икономика. \r\nГолямото вътрешно търсене се подхранва от увеличаването на покупателната способност на турските потребители, чиито реални доходи се удвоиха през последното десетилетие.\r\n*** Все по-тревожна става ситуацията, предизвикана от бежанските потоци, регистрирани от полицейските служби в Северна Гърция, пише вестник \"Рrotothema\". Изданието се позовава на информация на служители от Министерството на миграционната политика, според които само през април т.г. в област Еврос (разположена по долината на река Марица - б.р.) са били задържани над 3000 нелегални мигранти. Вестникът прави сравнение с месец март т.г., когато задържаните бежанци са били 1 658 души, а през април на 2017 г. те са били едва 327 души.\r\n\"Рrotothema\" пише, че въпреки мобилизацията на гръцките полицейски служби в областта, няма ден в който да не се регистрират групи от 50-70 души, които достигат до границата по най-различни пътища, като според местните жители движението им на турска територия се улеснява от властите.\r\n*** „Спокойното и сдържано“ поведение на Гърция може да е станало причина за неприятното развитие на гръко-турските отношения, заяви министърът на външните работи на Гърция Никос Коцияс, цитиран от електронното издание на гръцкия вестник Kathimerini.\r\nВ интервю пред гръцкия телевизионен канал „Скай“, което ще бъде излъчено във вторник, Коцияс заяви, че Турция е близко до това, да престъпи червените линии на Гърция след изострянето на риториката на Анкара от проваления опит за държавен преврад през лятото на 2016 година насам.\r\nКоцияс специално спомена инцидента през февруари, когато катер на турската брегова охрана се опита да протарани патрулна лодка на гръцката брегова охрана край скалистите островчета Имия в Егейско море – зона, върху която Анкара има териториални претенции и заради която двете страни почти стигнаха до война през 1996 година.\r\n„Ако поведението на гръцката страна не беше спокойно и сдържано, никой не може да каже до къде щеше да доведе това“, заяви външният министър относно този инцидент.\r\nДруг случай, към който привлече вниманието гръцкият дипломат е задържането на двамата гръцки войници, които, според думите на Коцияс, са преминали случайно турската граница и са държани в затвора в Одрин и до днес.\r\n„Не съм в позиция да кажа дали те са паднали в капан, или дали това е било планирано“, заяви той. „Действията на Турция обаче показват промяна в отношението... Това не е Турция, с която обменяхме войници, арестувани, след като са пресекли на другата страна... Сега те се използват по различен начин.\r\n*** САЩ нямат намерение да извеждат войската си от Сирия, докато не бъде постигнато политическо решение на конфликта в страната. Това заяви министърът на отбраната на САЩ Джеймс Матис пред журналистите. Стенограма от пресконференцията бе разпространена от пресслужбата на Пентагона, предава ТАСС.\r\n„Това, което не искаме, както сме на прага на победа на бойното поле и пълното физическо унищожаване на „халифата“ („Ислямска държава“), е просто да излезем преди дипломатите да са постигнали мирен договор. Защото първо удържаш победа във войната, а след това постигаш мир“, заяви ръководителят на американското военно ведомство.\r\nСпоред думите на Матис, в понеделник той, заедно с ръководството на Държавния департамент, трябва да се срещне със специалния посланик в Сирия на генералния секретар на ООН Стефан де Мистура във Вашингтон, за да обсъдят „пътя напред“. Той призна, че смята сирийската криза за „най-сложната ситуация в сферата на сигурността“, с която се е сблъсквал.\r\nВоенният министър на САЩ също потвърди, че Вашингтон „работи с всички страни в (близкоизточния) регион“ над възможно формиране на контингент, който да бъде изпратен в Сирия. Тези усилия са опит „да се направи стабилността в Сирия реалност“, увери Матис.\r\nОсвен това, той изрази мнение, че „почти всички държави в региона са обезпокоени от това, с което се занимава Иран“. „Иранският режим не прави нищо, което отговаря на интересите на сирийския народ“, подчерта Матис.\r\n*** Национален митинг за освобождаването на двамата гръцки военнослужещи, които са под арест в Турция от началото на март, ще се проведе на 13 май 2018 г. Призивът се разпространява в социалните мрежи. Гражданите ще недоволстват на Централния площад Синтагма от 14.00 часа. Лейтенант Ангелос Митродитис и сержант Димитрис Куклакис бяха задържани на 1 март, когато преминаха границата с Турция по време на граничен патрул. Въпреки натиска на ЕС на 27 март турският съд отказа да освободи двамата гръцки войници, които са обвинени в шпионаж и незаконно навлизане в страната. Така двамата военнослужещи още са в ареста в Одрин.\r\n***България би могла да се превърне в своеобразен мост за китайските стоки и да отвори \"Пътя на коприната\" към Централна и Западна Европа, заяви министърът на транспорта Ивайло Московски в отговор на депутатски въпрос за транскаспийския транспортен коридор, предава скопското електронно издание „Локално“.\r\nМинистърът припомни, че на 7 ноември 2013 г., в рамките на втория Международен бизнес форум за транспорт и логистика \"Новият път на коприната\", проведен в гр. Астана, Казахстан, лидерите на три от водещите компании в региона - \"Национална казахстанска компания Темир Золи\" АД, \"Азербайджански железници\" АД и \"Грузински железници\" АД, се обединиха около идеята за създаване на координационен комитет за развитието на Транскаспийскяит Международен транспортен маршрут (TMTM) с цел увеличаване на товарните маршрути между Европа и Азия.\r\nТМТМ е инициатива на транспортни и логистични фирми от Китай, Казахстан, Азербайджан, Грузия и Турция за товарен транспорт от Китай до Европа и обратно на транскаспийския път около Русия.\r\nПрез април 2016 г. компаниите \"KTZ Експрес\", \"ADY Експрес\", \"GR - Логистика и терминали\", \"Азербайджанска Каспийска корабна компания\" АД и \"ADY Контейнер\" подписаха споразумение за създаване на Международен Транскаспийски транспортен консорциум, който си поставя следните задачи: разработване на логистични продукти с висока степен на ориентация към клиента; търсенето на клиентите, както на изток, така и на запад, за повишаване на ефективността на използването на съществуващия флот; организация и мониторинг на транспортните контейнери на ТМТМ;\r\nУстановяването на трайни отношения с чуждестранни партньори в основните търговски страни на консорциума, спомага за привличането на по-голям товарен трафик, който използва ТМТМ и неговите услуги. През декември 2016 г. е взето решение за създаване на Международна асоциация \"Транскаспийски международен транспортен маршрут\", който започна работа през февруари следващата година.\r\nЧленовете на Асоциацията са търговски или нетърговски организации, които се интересуват от сътрудничеството със Сдружението и могат да подпомогнат неговото развитие Има три вида членство в Асоциацията: постоянен член, асоцииран член и партньор. Всеки член трябва да заплаща възнаграждение за разглеждане на документи, като за постоянния е 1000 долара, а за придружаващите го - 300 долара. След като членството бъде одобрено, трябва да се плащат годишни вноски - за постоянни членове 77 500 долара, а за асоциирани - 22 500 долара.", "date": "2018.05.01", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/05/01/2516979/veliko-tarnovo-bezplatni-pregledi-za-vsichki-uchenitsi-na-vazrast-ot-parvi-do-chetvarti-klas-v-svishtov-organizira-mestniya-rotari-klub.html", "text": "Безплатни прегледи за всички ученици на възраст от първи до четвърти клас в Свищов организира местния Ротари клуб. Малчуганите се изследват за наличие на гръбначно изкривяване, след съгласие на родителите. Това разказа в предаването „Добре дошли в Свищов“ на Радио „Фокус“ – Велико Търново Марияна Иванова, председател на Управителния съвет на клуба. Тя уточни, че средства за инициативата са събрани по време на традиционния коледен бал на ротарианците. Идеята за провеждане на безплатни прегледи е подкрепена единодушно от всички членове на Ротари клуб – Свищов. \r\n„Желанието ни е да проверим колко деца имат гръбначно изкривяване, с цел да обърнем внимание на техните родилите или да ги насочим към специализирани заведения. За съжаление се оказа, че има доста деца с такива проблеми. Имаме организация, ангажирани са лекари и други медицински лица и в този момент вървят прегледите“, обясни Марияна Иванова. Към момента са прегледани 219 деца от едно училище. Кампанията ще продължи до края на май, когато приключва учебната година. Тя ще обхване всички училища на територията на Свищов, в които се обучават около 650 деца.\r\nЧленовете на Ротари клуб – Свищов са 21, сред които има и двама почетни. Броят на ротарианците в световен мащаб надхвърля 1,2 млн. души. Клубовете в България са 56.\r\nЛуиза ТРАНЧЕВА", "date": "2018.05.01", "title": "Велико Търново: Безплатни прегледи за всички ученици на възраст от първи до четвърти клас в Свищов организира местния Ротари клуб"}
{"url": "http://www.focus-news.net/news/2018/05/01/2516980/sitel-makedoniya-vanshniyat-ministar-na-makedoniya-shte-uchastva-na-chetiristranna-sreshta-v-solun.html", "text": "Министърът на външните работи на Македония Николай Димитров, по покана на гръцкия си колега Никос Коцияс, ще участва в третата поред четиристранна среща на министрите на външните работи на Гърция, Албания, България и Република Македония, която ще се проведе на 3 и 4 май в Солун, предава скопският телевизионен канал „Сител“.\r\nОсвен външните министри, на срещата ще участват и министри и висши служители от министерствата на вътрешните работи, както и от министерствата на транспорта и комуникации на четирите страни.\r\n„Очаква се в дискусията на кръглата маса министрите на външните работи да обсъдят предизвикателствата за региона на Югоизточна Европа, предизвикани от ситуацията в Близкия Изток и Източното Средиземноморие, последствията от движението на бежанците / мигрантите към Балканите и бъдещето на Европа и интеграцията на страните от Западните Балкани в ЕС“, гласи съобщението от македонското Министерството на външните работи.\r\nОт другите теми от компетентността на ресорните институции ще бъдат обхванати и въпроси, свързани с трансграничното сътрудничество в областта на полицията, граничния контрол и митниците и гражданската защита, интерконективноста и транспортното свързване на региона, се казва в изявлението.\r\nВ изявлението на Министерството на външните работи не е посочено дали е предвидена двустранна среща между ръководителите на външните ведомства на Македония и Гърция, която да разгледа и спора за името. Последната среща за намиране на решение на името бе проведена миналата седмица във Виена, с участието на посредника на ООН Матю Нимиц.\r\nСлед срещата изявлението беше дадено само от Нимиц, който заяви, че двете страни остават ангажирани с разрешаването на проблема, без да дава подробности за преговорите.\r\nКакто вече обяви МИА, следващия петък, на 11 май в Сунио, в околностите на Атина, ще се проведе среща на министрите на Вишеград 4 и Балкани 4, т.е. среща на министрите от Вишеградската група и от балканските страни. В рамките на тази среща отново Никос Коцияс и Никола Димитров ще седнат на една маса.\r\nПревод и редакция:", "date": "2018.05.01", "title": "„Сител“ (Македония): Външният министър на Македония ще участва на четиристранна среща в Солун"}
{"url": "http://www.focus-news.net/news/2018/05/01/2516982/sport-balgariya-ofitsialno-kandidatstva-za-domakinstvo-na-evropeysko-po-basketbol.html", "text": "България ще кандидатства за домакинство на една от групите на Европейското първенство по баскетбол за мъже през 2021 година и за Световно първенство по баскетбол за юноши до 17 години през 2020 година, се разбра след срещата между министъра на спорта Красен Кралев, генералния секретар на ФИБА Патрик Бауман и изпълнителния директор на ФИБА Европа Камил Новак.Решението трябва да бъде взето през май 2019 година.", "date": "2018.05.01", "title": "Спорт: България официално кандидатства за домакинство на Европейско по баскетбол"}
{"url": "http://www.focus-news.net/news/2018/05/01/2516981/yordan-yordanov-kmet-na-grad-balgarovo-otbelyazvame-1-may-s-praznichna-programa-i-mnogo-nastroenie.html", "text": "Отбелязваме 1 май с празнична програма и много настроение. Това каза за Радио „Фокус“-Бургас Йордан Йорданов, кмет на град  Българово. „Помня още от моето детство, че когато дойде 1 май и 2 май, идват люлки, стрелбища. На 2 май честваме празника на Българово. Нашата църква се казва Свети Атанасий“, посочи Йорданов и добави, че гръцката църква е била построена през 1854 г. и е носила името на Свети Атанасий. Когато българите са си построили своя църква са я кръстили на името на цар Борис. На 2 май хората в Българово честват празника на двамата светии.\r\nЯнислава КРЪСТЕВА", "date": "2018.05.01", "title": "Йордан Йорданов, кмет на град Българово: Отбелязваме 1 май с празнична програма и много настроение"}
{"url": "http://www.focus-news.net/news/2018/05/01/2516975/korneliya-ninova-bsp-dneshnata-vlast-v-balgariya-krepi-upravlenieto-si-sas-strah-represii-tsenzura-i-agresiya-sreshtu-naroda-si.html", "text": "Днешната власт в България крепи управлението си със страх, репресии, цензура и агресия срещу народа си. Това каза лидерът на БСП Корнелия Нинова по време на митинг-протеста на БСП срещу мизерията и грабежа по повод 1 май Деня на труда, предаде репортер на Агенция „Фокус“.  Тя поздрави хилядите социалисти за най-силното чувство, което показват  – смелостта. „Смелост да дойдете тук, с лицата си, с гласа си да кажете: „Искаме справедливост“, посочи Нинова. „Здравейте, скъпи българи, честит да е 1 май – Международният ден на труда. Честита да ни е 142-ата годишнина на Априлското въстание. Поздрави на Клисура, на Пещера, на Копривщица, на Панагюрище, на цяла България, която преди 142 години поиска освобождението си от турско робство и спечели свободата си. Днес тук сме хора от София, Видин, Свищов, Петрич, Благоевград, Пловдив, Свиленград, Хасково, Димитровград, Враца и още много градове. С нас са хората във Варна, Русе, Бургас и Кърджали. Солидарни сме с работещите, които днес са по площадите на Германия, Франция, Великобритания. Днес тук сме млади и възрастни. Работници и служители, лекари и учители, инженери и студенти. Тук сме обединени и заедно, защото ни води една идея – искаме справедливост“, заяви Нинова. По думите й началото е поставено преди 132 години в Америка. „В стачка за 8-часов работен ден, цели 132 години хората, които творят, които създават, които произвеждат, се борят за своите права и срещу ограбването на труда им“, заяви Нинова. Тя посочи, че за 132 години светът се е променил. Нинова отчете, че неравенствата са се увеличили.  „3 % от човечеството владее 97 % от благата му. Корпорациите трупат богатства, а народите обедняват. С тези богатства корпорациите купуват политици и политиците им осигуряват нови богатства. За тези хора единствената ценност са парите. Там няма идеология, няма принципи, няма политика и морал, но има бедност, има мизерия“, коментира Нинова. \r\nДеница КИТАНОВА", "date": "2018.05.01", "title": "Корнелия Нинова, БСП: Днешната власт в България крепи управлението си със страх, репресии, цензура и агресия срещу народа си"}
{"url": "http://www.focus-news.net/news/2018/05/01/2516973/afp-nay-malko-20-hilyadi-dushi-se-sabraha-v-erevan-za-da-podkrepyat-kandidaturata-na-opozitsionniya-lider-za-premierskiya-post.html", "text": "Най-малко 20 хиляди привърженици на лидера на арменската опозиция Никол Пашинян са се събрали в столицата на страната Ереван във вторник, докато той предупреди парламента за възможни масови безредици, ако не го изберат за министър-председател, предава AFP.\r\nДемонстрантите се събраха на централния площад в Ереван, където викат „Пашинян е премиер“, докато гледат парламентарната сесия на гигантски екрани, предава кореспондент на „Франс прес“.\r\nПревод и редакция:", "date": "2018.05.01", "title": "AFP: Най-малко 20 хиляди души се събраха в Ереван, за да подкрепят кандидатурата на опозиционния лидер за премиерския пост"}
{"url": "http://www.focus-news.net/news/2018/05/01/2516985/ministar-nikolay-nankov-obshtina-burgas-e-nay-dobrata-obshtina-kato-benefitsient-po-proekti-po-op-regioni-v-rastezh-2014-2020-g.html", "text": "Община Бургас е най-добрата община като бенефициент по проекти по ОП „Региони в растеж“ 2014-2020 г. Това каза пред журналисти министърът на регионалното развитие и благоустройството Николай Нанков, който проверява изпълнението на инфраструктурни обекти в Бургас, предаде репортер на Радио „Фокус“-Бургас. “Общината отдавна има изпълнени проекти. Някои общини не стартирали още. Хубавото е, че Европа задължи всички държави членки, включително и България да отчита в средата на програмния период това до къде сме стигнали като финансово и физическо изпълнение на обектите. За тези общини, които бързо изпълняват проектите, ще има бонуси“, каза още министърът. Той добави, че  около 3 млн. лева ще се вложат за ремонт по пътя Малко Търново-Царево. „Междувременно започваме с техническото проектиране, за да можем да направим пълна рехабилитация на всички отсечки от републиканската пътна мрежа. В Камено в момента приключва обществената поръчка за пътния възел за включването от магистралата за входа на Камено. За Дюлино започваме проектиране, за да осигурим и алтернатива за връзката между Варна и Бургас. За Дюлино габаритите не отговарят на изискванията за третокаласен път, така че ще разширим трасето и там предстоят отчуждителни процедури“, каза още Нанков.\r\n„Варна няма да дърпа конците на Бургас“, заяви министърът на регионалното развитие и благоустройството във връзка с районирането на България заради участието в европрограми. „Никой няма да дърпа конците на Бургас, камо ли - Варна. Отново София си остава център на главната политика. Бургас си остава в регион, който има водеща роля. Подобни неща не трябва да влизат в дневния ред. Знам как се обърна дискусията заради непремерени глупости на някои колеги, които не знаят какво говорят. Съжалявам, че някои народни представители бъркат район с индустриална икономическа зона, но технологията е малко сложна за някои хора. Икономическа зона - да, а район е нещо различно, когато говорим за район на статистически цели и нужди на Евростат. Няма да коментирам глупости кой на кого дърпа конците“, каза още Нанков.\r\nМария РУСЕВА", "date": "2018.05.01", "title": "Министър Николай Нанков: Община Бургас е най-добрата община като бенефициент по проекти по ОП „Региони в растеж“ 2014-2020 г."}
{"url": "http://www.focus-news.net/news/2018/05/01/2516983/afp-parizh-smyata-che-iranskata-yadrena-sdelka-se-podsilva-ot-tvardeniyata-na-benyamin-netanyahu.html", "text": "Франция заяви във вторник, че новите твърдения за ядрената програма на Иран, представени от израелския премиер Бенямин Нетаняху, засилват значението на ядрената сделката от 2015 г., която налага контрол върху ислямската република, предава AFP.\r\n\"Уместността на сделката се подсилва от подробностите, представени от Израел: всяка дейност, свързана с разработването на ядрено оръжие, е забранена от сделката\", заяви говорител на външното министерство.\r\nПревод и редакция:", "date": "2018.05.01", "title": "AFP: Париж смята, че иранската ядрена сделка се подсилва от твърденията на Бенямин Нетаняху"}
{"url": "http://www.focus-news.net/news/2018/05/01/2516988/gabrovo-mazh-e-zaginal-pri-katastrofa-v-rayona-selo-ryahovtsite.html", "text": "Мъж е загинал при катастрофа в района село Ряховците, община Севлиево. Сигнал за инцидента е подаден вчера, в 15.15 часа, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово.  Огнеборците са се отзовали след обаждането и са оказали съдействие на органите на реда за изваждане на тялото на шофьора. Причините за инцидента са в процес на установяване, но от ОДМВР – Габрово припомниха, че в участъка, където се е случило произшествието, често стават катастрофи, поради несъобразена скорост.\r\nЛуиза ТРАНЧЕВА", "date": "2018.05.01", "title": "Габрово: Мъж е загинал при катастрофа в района село Ряховците"}
{"url": "http://www.focus-news.net/news/2018/05/01/2516978/korneliya-ninova-bsp-sotsialisti-svetnete-prozhektorite-vav-vashite-gradove-i-sela-i-neka-ot-dnes-tazi-svetlina-da-tragne-po-tsyalata-strana.html", "text": "Социалисти, светнете прожекторите във вашите градове и села, не се страхувайте, за да има светлина и да се види, че тяхното управление и в местната власт е обрасло с шуробаджанащина, с далавери и кражби. Нека от днес тази светлина да тръгне по цялата страна, за да се види истината, за да дадем сили и смелост на народа си, защото един милион и половина живеят под прага на бедност. Четиристотин хиляди живеят с по-малко от минималната заплата. Това каза лидерът на БСП Корнелия Нинова по време на митинг-протеста на БСП срещу мизерията и грабежа по повод 1 май Деня на труда, предаде репортер на Агенция „Фокус“.   „Нека да осветим паралелната държава, тъмната страна на управлението. С вас сме, г-н Радев. Този народ ви подкрепя тук. Продължавайте така. Нека да осветим онова лице на управлението, истинското, а не другото, което всеки ден от телевизорите ни убеждава, че държавата цъфти, а народът живее в благоденствие. Истинското лице на управлението е пропито от кражби и корупция. Прожекторите вече светнаха, скъпи приятели, но отвън“, каза Нинова.  „Докладът на Държавния департамент на САЩ, г-н Борисов, ви каза, че цялото ви управление е пропито от корупция, че няма свобода на словото, че газите човешките права в България. Най-авторитетните европейски институции и издания ви казаха - „На върха на председателството на Европа е най-корупмпираната и най-бедната държава, управлявана осем години от г-н Бойко Методиев Борисов“, обърна се лидерът на БСП към премиера Бойко Борисов.\r\nДеница КИТАНОВА", "date": "2018.05.01", "title": "Корнелия Нинова, БСП: Социалисти, светнете прожекторите във вашите градове и села и нека от днес тази светлина да тръгне по цялата страна"}
{"url": "http://www.focus-news.net/news/2018/05/01/2516970/vladimir-klisurov-id-kmet-na-rayon-mladost-ne-zhelaya-da-sam-pionkata-v-tazi-politicheska-igra-obyavih-reshenieto-si-za-ostavka.html", "text": "Взех и едно друго решение. Вече го обявих на екипа на районната администрация и на кмета на София г-жа Йорданка Фандъкова. То касае моята оставка. Това написа във „Фейсбук“ Владимир Клисуров, изпълняващ длъжността кмет на столичния район „Младост“. „Накратко, аз съм член на инициативата „Зелен Младост” и отказвам да си „цапам“ ръцете с унищожаването на зелените площи на „Младост”. Столичен общински съвет не се съобрази с основно мое право – да откажа определен пост или длъжност, което направих с декларирания ми самоотвод. Още повече, че с колегата арх. Румен Русев отправихме консенсусно предложение той да поеме кормилото на районната администрация. Мнението ни не бе зачетено. Всъщност нещо нормално за тази „правова” държава. Но в тази политическа игра аз не желая да съм пионката. Пионката, която като член на „Зелен Младост” да пусне строежите, които г-жа Иванчева успя да стопира. И заради които видяхте какво й се случи, по сценарий, за чието авторство всички дълбоко в себе си се досещате. Не искам да преча и на разследването и в един момент да бъда обвинен, че съм останал, за да замитам следи“, пише Клисуров. „Както вече заявих, вярвам на колегата арх. Румен Русев, който според мен трябва да остане като кмет на Район „Младост”. Той е специалист с огромен стаж, при това и отличен администратор. Очаквам той и екипът да разглеждат строителните книжа под лупа и да използват всички законови възможности, за да спасят зелените площи и без това недостатъчните паркинги в „Младост”. Очаквам, че ще направи всичко възможно в тази посока“, посочва той. „Понеже ще тръгнат спекулации, строежи не съм пускал. Аз съм член на „Зелен Младост”, извървявах пътя дотук с нашия лидер Десислава Иванчева, която запали искрата в нашия квартал и няма как да си оцапам ръцете с подписи върху разрешителни за строежи в паркове, в зелени площи и върху паркинги. Приех временно решението на Общинския съвет, защото като ръководител на ресор образование бях наясно, че в създалия се административен вакуум няма кой да разпореди плащанията към детските градини и училищата. Отговорност към тези институции и работещите в тях мога да поема. Отговорност за пускане на строежите – не! Макар да се съмнявам, надявам се хората от „Зелен Младост” един ден да разберат моето решение. За момента категорично отказват да го сторят“, изтъкна Клисуров. „И още нещо. Смятах да направя това изявление, след като реално подам оставка. Оказа се, че чисто технически няма кой да ми я приеме. Поне това смятат г-жа Фандъкова и зам.-кмета на столицата г-жа Ралица Стоянова. Затова вероятно известно време ще трябва да съм нещо като заместник-кмет, заместващ титуляра до завръщането, който ще е в отпуска до завръщане до приемане на оставката му. Всъщност това е поредният щрих от трагикомедията, която тече. Така, че ми трябват и трудовоправни съвети“, пише още и.д. кмет на район „Младост“.", "date": "2018.05.01", "title": "Владимир Клисуров, и.д. кмет на район „Младост“: Не желая да съм пионката в тази политическа игра, обявих решението си за оставка"}
{"url": "http://www.focus-news.net/news/2018/05/01/2516990/sofiya-predstavitelniyat-ansambal-na-vaorazhenite-sili-i-voennite-duhovi-orkestri-shte-iznesat-kontserti-za-zhitelite-i-gostite-na-grada-po-povod-praznika-na-balgarskata-armiya.html", "text": "Представителният ансамбъл на Въоръжените сили и военните духови оркестри ще изнесат концерти за жителите и гостите на града по повод Деня на Храбростта и празник на Българската армия. Това съобщиха от пресцентъра на Министерството на отбраната  на Република България.\r\nНа 3 май 2018 г. от 19.00 ч. в зала 1 на НДК в гр. София Представителният ансамбъл на Въоръжените сили ще изнесе тържествен концерт за жителите и гостите на столицата. Той е под патронажа на президента и върховен главнокомандващ въоръжените сили, министъра на отбраната и началника на отбраната. \r\nВ концерта по повод Деня на Храбростта и празника на Българската армия ще участват Орлин Горанов, Маргарита Хранова, Росица Кирилова, Гуна Иванова, Райко Кирилов, Сунай Чалъков, Бойка Дангова, Емилия Валенти, фолклорно трио „Ладена“, квартет „Армейска песен“, и други любими български изпълнители. Вход свободен.\r\nНа 5 май от 20.00 ч. на площад „ Княз Александър I“  в столицата ще започне музикалният парад, в който ще участват Гвардейският представителен духов оркестър, представителните духови оркестри на Сухопътните войски и Военноморските сили и фестивалният оркестър от състава на Националния военен университет „В. Левски” и военно формирование 24 150 - Стара Загора. Освен известни произведения от българската музикална култура, военните духови оркестри ще представят музикални творби на чуждестранни автори от богатия си жанров репертоар - джаз, филмова музика, латино и суинг. В музикалния парад ще участва и мажоретен състав от гр. Благоевград. Ще бъдат изпълнени елементи от церемонията-спектакъл „Искри” на Националната гвардейска част. \r\nМузикалният парад на военните духови оркестри ще завърши с празнична илюминация по повод Деня на Храбростта и празника на Българската армия. Флотският военен духов оркестър е създаден през 1881 година. Още през 19 век се поставя традицията музикантите да дават безплатни концерти за гражданството в  Морската градина и на централния площад в гр. Варна. Диригент на Представителния духов оркестър на Военноморските сили е капитан III ранг Мирослав Трифонов.  Оркестърът е участвал в международни фестивали на военните оркестри и прави концертни турнета в Белгия, Франция, Италия, Швейцария, Турция и Германия.\r\nФестивалният военен духов оркестър е съставен от военните духови оркестри на Националния военен университет „Васил Левски” и Втора тунджанска механизирана бригада – Стара Загора с диригенти майор Николай Косев и капитан Цветомир Василев. Създаден е в края на 2006 г. и е домакин на Международния фестивал на военните духови оркестри, който ежегодно е част от културния живот на гр. Велико Търново.Представителен духов оркестър на Сухопътни войски е наследник на оркестъра на 4-ти Пехотен Плевенски полк и е с над 100- годишна история. През 2008 г. оркестърът участва в Международния фестивал на военните духови оркестри в Букурещ, Румъния, през 2009 година изнася спектакли в различни градове на Германия в рамките на Международния фестивал на военните духови оркестри, а през 2014 година с успех участва във фестивала на военните оркестри в Санкт Гален, Швейцария.  Диригент на оркестъра е майор Анатолий Димитров.Гвардейският представителен духов оркестър е наследник на първия военен духов оркестър, създаден през 1879 г. в гр. Велико Търново, с диригент Йозеф Хохола.  От 1 януари 1893 г. оркестърът на 6-ти пехотен Търновски полк се привежда в „Лейбгвардейския на Негово Царско Височество ескадрон“. Първият гвардейски оркестър включва както духови инструменти, така и струнна група.Днес наред с церемониалните функции, Гвардейският представителен духов оркестър развива активна концертна дейност и има успешни участия в международни фестивали на военните духови оркестри в Германия, Франция, Турция, Италия, Унгария, Израел и Русия. Носител е на многобройни български и чуждестранни отличия, между които  „Златна лира” от Съюза на музикалните и танцови дейци в България.\r\nНачалник на оркестъра е подполковник Ради Радев – главен диригент на Българската армия.", "date": "2018.05.01", "title": "София: Представителният ансамбъл на Въоръжените сили и военните духови оркестри ще изнесат концерти за жителите и гостите на града по повод празника на Българската армия"}
{"url": "http://www.focus-news.net/news/2018/05/01/2516984/korneliya-ninova-bsp-borisov-i-pravitelstvoto-da-si-otidat-zaedno-sas-zadkulisieto-za-da-ya-ima-balgariya-i-da-zhivee-narodat.html", "text": "Борисов, правителство, отивайте си заедно със задкулисието, за да я има България и да живее този народ. Това каза лидерът на БСП Корнелия Нинова по време на митинг-протеста на БСП по повод 1 май - Ден на труда, предаде репортер на Агенция „Фокус“. „Ние искаме сигурност, мир, спокойствие, високи доходи, достоен живот. Най-големият враг на тези наши искания и мечти е един – апатията и безверието. Знаем, че много сте лъгани, знаем че много хора не вярват, че нещо може да бъде различно. Много хора мислят, че така е било и така ще бъде. Не, няма да бъде така, може да бъде и различно. Г-н Борисов и скъпи българи, може да бъде различно – може да имаме българско производство, да се храним от българската земя, да се лекуваме без да заплащаме. Можем да работим, българските институции, всички заедно и за общото благо. Може трудът ви да бъде уважаван, може пенсиите да бъдат индексирани. Може децата да получават помощ от държавата, за да не изчезнем като народ“, каза Нинова. Тя подчерта, че всички могат да го направят, но ако бъдат много и заедно. „Те ни искат разделени и на колене. Ние сме изправени, г-н Борисов. Вие искате да ви ръкопляскаме вкъщи пред телевизорите, но ние сме тук, за да протестираме. Ние не сме на колене и не ръкопляскаме по нареждане. Изправени сме, горди българи сме, смели българи сме и сме тук да ви кажем: „Оставка“., каза лидерът на БСП пред хилядите социалисти. \r\nДеница КИТАНОВА", "date": "2018.05.01", "title": "Корнелия Нинова, БСП: Борисов и правителството да си отидат заедно със задкулисието, за да я има България и да живее народът"}
{"url": "http://www.focus-news.net/news/2018/05/01/2516989/ministar-nikolay-nankov-v-sredata-na-may-tryabva-da-zapochne-stroitelstvoto-na-pasarelkata-na-s-atiya.html", "text": "В средата на май трябва да започне строителството на пасарелката на село Атия и ще бъде готова за около два месеца и половина. Това каза пред журналисти в Бургас министърът на регионалното развитие и благоустройството Николай Нанков във връзка с инцидента с 16-годишно момче, което бе блъснато на пешеходна пътека в населеното място, предаде репортер на Радио „Фокус“-Бургас. „Ще има пасарелка през есента. Такъв ангажимент поехме“, каза още министърът. Той припомни, че според техническата експертиза водачът е шофирал с 95 км/ч. „Няма как на всяка пешеходна пътека да изграждаме пасарелки, да изграждаме подлези, надлези и т. н. Важна е съвестта на хората и добрият контрол по пътищата и от наша страна добра инфраструктура“, добави Нанков. По думите му между 8 и 9% от всеки проект като рехабилитизация на път или изграждане на нов такъв са за пътна безопасност, а 2-3 % са за екология.\r\nМария РУСЕВА", "date": "2018.05.01", "title": "Министър Николай Нанков: В средата на май трябва да започне строителството на пасарелката на с. Атия"}
{"url": "http://www.focus-news.net/news/2018/05/01/2516977/vasil-edrev-kmet-aytos-vseki-chestva-1-may-po-svoy-nachin.html", "text": "1 май е Ден на труда и трудовите хора. Това каза за Радио „Фокус“-Бургас Васил Едрев, кмет на Община Айтос. „Всички празнуваме и отбелязваме този ден. Всеки чества 1 май по свой начин“, посочи той. Според Едрев трудът на българите в държавата ни е оценен.\r\nЯнислава КРЪСТЕВА", "date": "2018.05.01", "title": "Васил Едрев, кмет Айтос: Всеки чества 1 май по свой начин"}
{"url": "http://www.focus-news.net/news/2018/05/01/2516992/sliven-kmetat-stefan-radev-kamen-donev-valya-balkanska-i-georgi-hristov-shte-zapalyat-oganya-na-mayskite-dni-na-kulturata.html", "text": "Майските дни на културата „Сливенски огньове“ ще бъдат открити с церемония по запалване на символния огън на площад „Хаджи Димитър“ в Сливен от 20.30 ч. Това съобщиха от пресцентъра на Общината. Огъня ще запалят кметът Стефан Радев, Камен Донев, Валя Балканска и Георги Христов. Празникът ще продължи с концерт на Валя Балканска и Георги Христов на открита сцена на площада от 20.45 ч. Концертът ще приключи с празнични илюминации. По-рано същата вечер, от 18.00 часа, в залата на Драматичен театър „Стефан Киров“ Камен Донев ще представи авторския си спектакъл „Лекция №1 за народното творчество“. Входът ще е с билети.\r\nПрограмата на „Сливенски огньове продължава на 2 май, когато ще започне „София Филм Фест в Сливен 2018 г.“. Почитателите на киното ще имат възможност да гледат филмите от програмата в зала „Сливен“. Фестивалът ще продължи до 4 май, а входът е свободен.", "date": "2018.05.01", "title": "Сливен: Кметът Стефан Радев, Камен Донев, Валя Балканска и Георги Христов ще запалят огъня на Майските дни на културата"}
{"url": "http://www.focus-news.net/news/2018/05/01/2516995/stara-zagora-pametnikat-na-buzludzha-shte-se-ohranyava-denonoshtno.html", "text": "На 30 април вечерта на Бузлуджа бе поставена кабина за охраната на монумента. Областният управител Гергана Микова и зам. областният управител Димитър Драчев присъстваха на монтирането й встрани от паметника. Това съобщиха от Областна администрация Стара Загора. Кабината е оборудвана с всичко необходимо за работата на дежурните полицаи, до нея е прекарано електричество. Охраната ще е 24-часова. Снощи първи дежурство застъпи младши полицейски инспектор Стефан Димитров. Още след началото на смяната му на паметника пристигнаха с няколко коли младежи, които напористо настояваха да влязат вътре, но им бе обяснено, че това е забранено. Разочарованите любители на екстремните преживявания бяха принудени да се върнат обратно. „В началото на моя мандат казах, че един от приоритетите в работата ми ще бъде съхраняването и социализирането на паметника Бузлуджа. Най-важното на първо време обаче беше да спрем нерегламентираното проникване в сградата, защото знаем колко опасности крие то. Не е тайна за никого, че цели групи млади хора – българи и чужденци, се опитват да влизат вътре, много от тях дори си плащат за това удоволствие. Благодарение на съвместните усилия на Областна администрация и различни институции, с които работихме заедно, охраната вече е факт“, заяви г-жа Микова. Тя допълни, че следващата стъпка ще бъде обследването на сградата. „Надявам се това също да се случи скоро. След като имаме яснота дали и до колко е компрометирана конструкцията, може да се помисли за разчистването и обезопасяването на определена участък вътре в паметника и осигуряване на достъп на туристи до него“, каза още областният управител.", "date": "2018.05.01", "title": "Стара Загора: Паметникът на Бузлуджа ще се охранява денонощно"}
{"url": "http://www.focus-news.net/news/2018/05/01/2516997/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на Радио „Фокус“ – Пловдив днес ще се пренесем в Клисура, където се се отбелязва годишнината от Априлската епопея. Стотици хора от цялата страна се покланят тези дни пред паметта на героите на Клисура. Снощи там имаше тържествена заря – проверка, а почетният строй прие председателят на Народното събрание Цвета Караянчева. Днес там пресъздават събитията от преди 142 години и славния и мрачен ден, когато градът дава около 400 свидни жертви. В предаването ни ще чуете словото на кмета на община Карлово д-р Емил Кабаиванов в Клисура и словото на председателя на НС Цвета Караянчева, която поздрави и поощри клисурци да изпитват истинска гордост не само заради миналото, а и заради настоящето, заради опазената родова памет, заради това, че благодарение на хора като тях подвигът на въстаниците живее и днес.\r\nВ предаването ни ще чуем и директора на Историческия музей в Клисура Стоян Иванов, който разказва за възстановката, която традиционно се прави в града на този ден.\r\nПредаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2018.05.01", "title": "Акценти в предаването „Часът на Карлово” по Радио „Фокус”-Пловдив"}
{"url": "http://www.focus-news.net/news/2018/05/01/2516996/sport-izabella-shinikova-se-klasira-za-vtoriya-krag-na-turnira-v-tbilisi.html", "text": "Изабелла Шиникова се класира за втория кръг на турнира на твърди кортове в грузинската столица Тбилиси. Българката се наложи над квалификантката Ани Амирагян от Армения с 6:2, 6:1 в двубой, продължил 53 минути.\r\nЗа място на четвъртфиналите Шиникова ще играе срещу словенката Настя Колар.", "date": "2018.05.01", "title": "Спорт: Изабелла Шиникова се класира за втория кръг на турнира в Тбилиси"}
{"url": "http://www.focus-news.net/news/2018/05/01/2516986/korneliya-ninova-bsp-gerb-upravlyavaha-predostatachno-preumorena-i-bezideyna-vlast-koyato-ni-predlaga-dve-neshta-nestabilnost-i-voynstvashta-agresiya.html", "text": "ГЕРБ управляваха предостатъчно и изведнъж вчера се събуждат, за да разберат, че пътищата, които построиха не са модерни, а дупка до дупка. Това каза лидерът на БСП Корнелия Нинова по време на митинг-протеста на БСП срещу мизерията и грабежа по повод 1 май Деня на труда, предаде репортер на Агенция „Фокус“.  „Господа управляващи, трябва да се откажете от привилегиите, иначе народът ще ви откаже“, каза Нинова.  „Срещу тази наша политика се е изправила стена – стената на системата, която не иска да се раздели с благините си, която не иска да ги сподели с народа си. Днес с вашата подкрепа, със силата на тези над 15 хил. души, ние имаме нова енергия да продължим тази борба, защото тя е справедлива“, заяви лидерът на БСП. Нинова скандира: „Оставка“ пред Министерски съвет, а заедно с нея и хиляди протестиращи социалисти. Тя поиска прожекторите да покажат истинската картина в България. „Българи умират по улиците, защото няма болница. Българи умират в болниците, защото нямат пари да си платят. Децата излизат неграмотни от училище. Изчезваме като нация, като народ. Те управляват 8 години, а Борисов лично е във властта от 2001 г. и изведнъж вчера се събуждат, за да разберат, че пътищата, които построиха не са модерни, а са дупка до дупка, защото крадоха от там. Да разберат, че блоковете, които санираха не са здрави, а протекоха, защото крадоха оттам, за да разберат, че търговските вериги са лоши и продават второкачествена храна. Защото търговските вериги ги купиха и те лобират от тях. Сега се събуждат, като че ли вчера са влезли във властта. Управлявате 8 години, г-н Борисов-предостатъчно. Преуморена и безидейна власт, която ни предлага две неща – нестабилност и войнстваща агресия“, каза Нинова. Тя отчете, че всеки ден в управленската коалиция се карат за пари и влияние. „Всички заедно срещу народа си – това е нестабилно управление, нестабилна политика. Днес сутринта казват едно, на обяд решават второ, а вечерта трето. Няма перспектива, няма сигурност, не можеш да правиш планове за бъдещето си, защото не знаеш с какъв акъл ще се събудят на другия ден“, коментира Нинова. По думите й тази политика е прикрита с войнствена агресивност. Тя посочи, че Бойко Борисов и управлението са отворили война на всички и на всичко. „Те отвориха война на президента Радев и така рушат държавността на и институциите в България. Те отвориха война на опозицията, която изпратиха в Сибир от парламентарната трибуна и така рушат парламентаризма. Най-страшно е, че те ви отвориха война на вас, скъпи българи“, допълни Нинова. \r\nДеница КИТАНОВА", "date": "2018.05.01", "title": "Корнелия Нинова, БСП: ГЕРБ управляваха предостатъчно - преуморена и безидейна власт, която ни предлага две неща – нестабилност и войнстваща агресия"}
{"url": "http://www.focus-news.net/news/2018/05/01/2516998/blagoevgrad-zhena-e-zaginala-sled-kato-e-skochila-ot-tretiya-etazh-na-blok-v-kv-zapad.html", "text": "Жена е скочила от третия етаж на блок в кв. „Запад“ в Благоевград, предаде репортер на Радио „Фокус“-Пирин. По първоначална информация жената е загинала на място. На мястото на инцидента има полиция и медицински екип.\r\nЛора КАЛЧЕВА", "date": "2018.05.01", "title": "Благоевград: Жена е загинала, след като е скочила от третия етаж на блок в кв. „Запад“"}
{"url": "http://www.focus-news.net/news/2018/05/01/2516994/ministar-nikolay-nankov-remontite-po-avtomagistrala-hemus-sa-neotlozhni.html", "text": "Ремонтите по автомагистрала „Хемус“ са неотложни. Това каза пред журналисти министърът на регионалното развитие и благоустройството Николай Нанков, който инспектира изпълнението на инфраструктурни обекти в Бургас, предаде репортер на Радио „Фокус“-Бургас. По думите му ремонтните дейности ще се съобразяват с туристопотока, а тежкотоварният трафик ще се ограничава поетапно. Според него за три месеца магистралата не може да бъде готова, тъй като от 30-40 години не са сменяни водопроводните тръби и за отремонтиране на някои от тях са необходими 7-8 месеца. Министър Нанков посочи, че през есента ще се правят асфалтовите настилки, фугите и оградните съоръжения. Той уточни, че по време на ремонта няма да се затварят мостови съоръжения. \r\nПо думи на Николай Нанков от 8 май започва ремонт на участък от около 20 км на автомагистрала „Тракия“, между Пловдив и Стара Загора. „Имахме ангажимент миналата година, но нямахме финансов ресурс. Ще се направи временна организация на движението. Ремонтът би трябвало да приключи до края на юни“, каза още министърът. До 2020 година трябва да е готова на автомагистрала „Струма“, заяви той.\r\nМария РУСЕВА", "date": "2018.05.01", "title": "Министър Николай Нанков: Ремонтите по автомагистрала „Хемус“ са неотложни"}
{"url": "http://www.focus-news.net/news/2018/05/01/2516999/pazardzhik-dve-obshtestveni-zavedeniya-shte-badat-obosobeni-v-tsentralniya-gradski-park-v-peshtera-s-reshenie-na-obshtinskiya-savet.html", "text": "Две обществени заведения ще бъдат обособени в централния градски парк в Пещера  с решение на Общинския съвет, съобщи за Радио „Фокус“ – Пазарджик Стоян Йовчев от Общината. По предложение на кмета Николай Зайчев ще бъдат изградени два павилиона, които ще работят като кафе-аперитиви.  Единият павилион ще бъде с площ 35 кв. м и ще се намира югозападно от езерото, между пешеходната алея и тротоара на ул. „Георги Кьосеиванов“. Другият, който ще е с площ от 40 кв. м, ще се намира на площадката  югозападно, под нивото на Паметника на загиналите за националното освобождение и обединението на България. Предстои провеждането на публични търгове с явно наддаване за отдаване под наем на терените на тези обекти а срок от 5 години. Началната тръжна наемна цена се определя съответно на 98 лв. за по-малкия и на 112 лв за по-големия павилион.\r\nАлбена ЖИЛЕКОВА", "date": "2018.05.01", "title": "Пазарджик: Две обществени заведения ще бъдат обособени в централния градски парк в Пещера с решение на Общинския съвет"}
{"url": "http://www.focus-news.net/news/2018/05/01/2517000/psihiatarat-d-r-veselin-gerev-po-povod-opasnoto-selfi-na-16-ya-etazh-na-blok-prez-puberteta-u-detsata-nastapva-kriza-na-avtoritetite-i-te-iskat-da-pravyat-neshto-ekstremno-za-da-gi-haresvat.html", "text": "Във възрастта на пубертета у децата настъпват няколко основни кризи – на авторитетите, на приоритетите и най-вече - криза на сексуалността. Това каза за Радио „Фокус”-Пловдив психиатърът д-р Веселин Герев по повод опасното селфи на 12-14 годишни момчета в Пловдив, които се провисват от 16-я етаж на жилищен блок. По думите на психиатъра по време на тези кризи децата ни търсят да направят нещо екстремно и асоциално, за да влязат в полезрението на останалите свои съученици. Всеки от тях иска да стане лидер в този живот. И прави това по най-неправилния начин – не като учи уроците си, а като виси от една сграда, без да осъзнава опасността за живота си от това. „Най-фрапантното, което аз видях в този клип е, че едното от децата казва на другото да снима по-бързо и в следващия момент пита „аз луд ли съм”, а останалите казват „много си луд, браво, евала”, каза Герев. Това, според него е потвърждение, че в умопомрачено съзнание от високия адреналин тези деца рискуват живота си. Те дори преминават през решетки, за да се качат на тавана, хвърлят от 16-я етаж сакото с единственото желание да снимат екстремно видео и да получат харесвания от другите.\r\nСпоред психиатъра семейството много трудно може да повлияе на такова дете.„Практиката ми показва, че то последно разбира за тези неща”, каза д-р Герев. „Във видеото едно от момчетата казва „не снимайте, че ако нашите разберат, ще ям бой”. Всичко това, обаче трудно може да се предотврати, особено ако родителите са забързани в ежедневието и не забелязват, че децата им искат да приличат на своите идоли. Най-често днес техни идоли са екшън герои и хип-хоп изпълнители – при момчетата, а при момичетата – поп-фолк звездите“, каза още д-р Герев. „Децата трудно разбират, че при идолите има каскада и фасада, а те правят всичко истински, което може да коства живота им”, добави д-р Веселин Герев.\r\nЦветана ТОНЧЕВА", "date": "2018.05.01", "title": "Психиатърът д-р Веселин Герев по повод опасното селфи на 16-я етаж на блок: През пубертета у децата настъпва криза на авторитетите и те искат да правят нещо екстремно, за да ги харесват"}
{"url": "http://www.focus-news.net/news/2018/05/01/2516987/bivshiyat-poslanik-na-es-v-skopie-makedoniya-tryabva-da-se-trevozhi-ako-ne-zapochne-pregovori-s-es-tazi-godina.html", "text": "Бившият посланик на Европейския съюз в Македония Ерван Фуере вярва, че ако Съветът на ЕС не одобри началото на преговорите за приемане на страната през тази година, следващата ще бъде загубена заради европейските избори. В интервю пред МИА той приветства \"огромните усилия\" на правителството, но също така посочи слабостите му, предава скопският телевизионен канал „Сител“.\r\nФуере, който сега работи като експерт във влиятелен тинк танк, посветен на европейските политики (ЦЕПС), наскоро публикува мнение за последните доклади за Западните Балкани и стратегията за разширяване на Европейския съюз. Той се надява, че през юни Съветът на ЕС ще одобри началото на преговорите с Македония, дори ако спорът за името не е уреден дотогава.\r\n„Ако Гърция продължи да отказва и въпреки всички усилия на македонското правителство, всички жестове на добра воля и доверие, ако все още блокират положителното разрешаване на преговорите, мисля, че това ще покаже, че Гърция взима присърце интересите на Западните Балкани“, заяви Фуере .\r\nТой добави, че ЕС има време да даде зелена светлина до края на годината.\r\n„Ако няма положително решение преди края на годината това означава, че няма да има преговори, защото следващата година ще бъде загубена, тъй като ще се обновява Европейската комисия и ще има избори за Европейски парламент. Надявам се, че ще се осъществи посланието на Могерини в Македония, Европейският съвет да одобри препоръката на Европейската комисия през юни. В противен случай ще бъде лошо и позицията на правителството ще бъде тежка“, обясни бившият посланик на ЕС в Скопие.\r\nФуере приветства работата на правителството през последните 11 месеца, но предупреди, че то трябва да се съсредоточи върху вътрешните реформи и тяхното прилагане, а не, както до сега, да се съсредоточава върху подобряването на международния си имидж.\r\n„Мисля, че отделят прекалено много време на външния си имидж, въпреки че е разбираемо, пробват да го оправят, но не посвещават достатъчно време на приемането на реформите и на доказателствата, че те се изпълняват. Да, действително се правят усилия да се гарантира, че няма да се повтори ситуацията с отрицателното поведение на предишното правителство“, заяви бившият посланик.\r\nВ интервюто, което МИА ще публикува изцяло в сряда, Фуере говори и за закона за езиците и предупреждава, че правителството трябва самоинициативно и възможно най- бързо да изпрати закона до Венецианската комисия, предаде кореспондента на МИА от Брюксел.\r\n„Съжалявам, че не поеха инициативата да изпратят законопроекта на Венецианската комисия, преди да го гласуват в парламента. Мисля, че това беше грешка. Сега Законът е обнародван, но не влиза в сила, защото президентът не го подписва. Междувременно Законът трябва да отиде във Венецианската комисия. Комисията има спешни процедури, които могат да се използват и каквито и препоръки да даде, те могат да бъдат включени в закона и това би бил отличен отговор на тези в опозицията, които твърдят, че законът е анти-македонски“, подчерта Фуере.\r\nБившият представител на Съюза предупреждава, че правителството не трябва да се изкушава да отиде на предсрочни избори.\r\nПревод и редакция:", "date": "2018.05.01", "title": "Бившият посланик на ЕС в Скопие: Македония трябва да се тревожи, ако не започне преговори с ЕС тази година"}
{"url": "http://www.focus-news.net/news/2018/05/01/2516991/tass-mvnr-na-iran-razkritikuva-benyamin-netanyahu-za-tvardeniyata-mu-za-yadrenata-programa-na-teheran.html", "text": "Иран осъжда премиера на Израел Бенямин Нетаняху за неговото изказвание за ядрените разработки на Техеран, направено във вторник.Това се казва в заявление от официалния представител на Министерството на външните работи на Иран Бахрам Гасеми, поместено на официалния сайт на външнополитическото ведомство, предава ТАСС.\r\nСпоред мнението на Гасеми, думите на Нетаняху свидетелстват за това, че те са произнесени от „сломен и безчестен лъжец, който не може да предложи нищо друго, освен лъжи и заблуди“. „Нетаняху и прословутият ционистки режим, който убива деца, трябваше вече да са осъзнали, че хората по света разбират добре какво се случва“, смята дипломатът.\r\nТАСС припомня, че в понеделник Нетаняху обвини Иран, че укрива програми и архиви за разработване на ядрено оръжие и изрази увереност, че Съвместният всеобхватен план за действие (СВПД) (за иранската ядрена програма) е основан на лъжи на Техеран. Премиерът също представи получени, според неговите думи, от израелското разузнаване материали, сред които има „100 хиляди файла, доказващи, че те (иранците) лъжат“ за ядрената програма с военно назначение. Според думите на Нетаняху, става дума за „55 хиляди страници и 55 хиляди файла на 183 диска“. Той заяви също, че „ядрената сделка с Иран е основана на лъжите и заблудите на Иран“.\r\nПрез юли 2015 година Иран, петте постоянни членки на Съвета за сигурност на ООН (Русия, Великобритания, Китай, САЩ, Франция) и Германия постигнаха споразумение за разрешаване на ядрената криза с Техеран. Разработеният от тях СВПД предвижда отмяна на санкциите на ООН, САЩ и ЕС, наложени на Ислямската република заради ядрената й програма. През януари 2016 година беше обявено началото на реализацията на сделката и Вашингтон започна да отменя санкциите.\r\nПревод и редакция:", "date": "2018.05.01", "title": "ТАСС: МВнР на Иран разкритикува Бенямин Нетаняху за твърденията му за ядрената програма на Техеран"}
{"url": "http://www.focus-news.net/news/2018/05/01/2517003/ruse-dva-tir-a-sa-katastrofirali-na-patya-ruse-byala-postradal-e-edin-ot-vodachite.html", "text": "Два ТИР-а са катастрофирали на пътя Русе - Бяла, в района на село Волово. Това съобщиха за Агенция \"Фокус\" от пресцентъра на МВР. Сигналът за сблъсък между български и турски ТИР е подаден в 09.53 часа. Пострадал е чуждестранният водач на тежкотоварния автомобил, който е хоспитализиран и в момента му се извършва операция. Огледът на местопроизшествието продължава. След приключването му ще бъдат предприети бързи действия по възстановяването на движението.\r\nВиктория КРЪСТЕВА", "date": "2018.05.01", "title": "Русе: Два ТИР-а са катастрофирали на пътя Русе - Бяла, пострадал е един от водачите"}
{"url": "http://www.focus-news.net/news/2018/05/01/2517005/n1-harvatiya-sblizhavaneto-na-darzhavite-zapadnite-balkani-s-es-se-zabavya-pokazva-izsledvane.html", "text": "Повечето страни от Централна и Източна Европа понастоящем се радват на силен икономически ръст, се казва в последния доклад на Economist Intelligence Unit (EIU), в който се подчертава, че тази тенденция може да се запази още няколко години. В текста обаче са отправени предупреждения, че дългосрочните перспективи за региона предвиждат бавен темп на сближаване с развитите европейски страни, предава хърватският телевизионен канал N1. \r\nСред 16-те страни, включени в изследването,  са 11 държави от ЕС (България, Хърватия, Чешка република, Естония, Унгария, Латвия, Литва, Полша, Румъния, Словакия и Словения) и пет държави от Западните Балкани (Албания, Босна и Херцеговина, Черна гора и Сърбия).\r\nПрез последното десетилетие повечето от тях са направили големи крачки в подобряването на своята бизнес среда, се казва в доклада. Въпреки това, темпът на реформи изглежда се забавя, особено за някои страни, които вече са се присъединили към ЕС.\r\nИзтичането на населението в региона и увеличаването на недостига на умения ще представляват все по-сериозно предизвикателство. Централна и Източна Европа застарява бързо, съобщава докладът на EIU.\r\nОсвен това, силната емиграция, особено на квалифицираните работници, ще продължи. През последните 25 г. около 20 милиона души са напуснали региона – над пет процента от населението , като повечето от тях са млади и добре образовани хора.\r\nДокладът на EIU посочва, че почти три десетилетия от началото на прехода в Централна и Източна Европа през 1989 г., постигнатото икономическо представяне в региона е разнородно. Напредъкът в сближаването на нивата на доходите с 15-те държави-членки на ЕС преди разширяването през 2004 г. е скромно, особено след глобалната финансова криза през 2008 г.\r\nДокладът посочва, че могат да се разграничат три фази от прехода. Първата фаза е през 90-те години, особено през първата половина на десетилетието, белязани от дълбоки рецесии и от влиянието на конфликтите в Западните Балкани.\r\nСлед 2000 г. в повечето страни от Централна и Източна Европа има бързо възстановяване и наваксване с 15-те страни от ЕС. Тази втора фаза продължава до световната финансова криза през 2008 г. След това темпът на сближаване се забавя, особено в Западните Балкани, се казва в доклада.\r\nМоделът на растеж на прехода е достигнал границите си и сега има нужда от разработване на стратегии за растеж, който да не е изцяло зависими от преки чуждестранни инвестиции, предупреждават експертите. \r\nОколо половината от страните в групата са имали бързо сближаване с останалите страни в ЕС. Това са Полша, Словакия и трите балтийски държави Литва, Латвия и Естония. За Чешката република, Словения, България и Румъния и особено за Унгария темпът на сближаване е по-скромен.\r\nПрез 2017 г. Хърватия е била по-бедна спрямо 15-те държави от ЕС, отколкото е била през 1989 г.\r\nСветовната икономика най-накрая стъпва на крака, но средносрочните перспективи за растеж на региона остават слаби, е заключението в доклада.Тереза Герова", "date": "2018.05.01", "title": "N1 (Хърватия): Сближаването на държавите Западните Балкани с ЕС се забавя, показва изследване"}
{"url": "http://www.focus-news.net/news/2018/05/01/2517001/die-zeit-es-vizhda-dobri-shansove-za-vlizaneto-na-balgariya-v-evrozonata.html", "text": "Брюксел вижда добри шансове за влизането на България в еврозоната. Според европейския комисар по икономическите и финансови въпроси Пиер Московиси „няма съмнение, че България ще бъде следващият член на еврозоната“. Изявлението френският политик направи преди заседанието на министрите на финансите на страните от валутния съюз, което се провежда в София, пише германският национален ежедневник Die Zeit. Московиси обаче предупреди, че България не бива да бърза, а да се подготви добре за членството в еврозоната.\r\nПонастоящем 19 от 28-те държави-членки на ЕС са в паричния съюз. Литва се присъедини към него последна - през 2015 г. Предпоставка за влизането в еврозоната е спазването на т.нар. критерии за конвергенция. Те включват бюджетен дефицит от не повече от три процента от БВП и общ дълг от не повече от 60% от БВП.\r\nБългария отговаря на тези изисквания. Общият дълг на страната е бил 25,4% през 2017 г.,  третият най-нисък в ЕС.Тереза Герова", "date": "2018.05.01", "title": "Die Zeit: ЕС вижда добри шансове за влизането на България в еврозоната"}
{"url": "http://www.focus-news.net/news/2018/05/01/2517007/sport-sesil-karatancheva-zapochva-uchastieto-si-na-turnira-v-sharlatsvil-s-dvuboy-sreshtu-ukrainka.html", "text": "Сесил Каратанчева започва участието си на турнира на твърди кортове в Шарлътсвил, САЩ, с двубой срещу поставената под номер шест в основната схема украинка Ангелина Калинина. \r\n28-годишната българка се намира на 196-то място в световната ранглиста, а 21-годишната Калинина – на 138-мо. До този момент двете не са се срещали на корта.", "date": "2018.05.01", "title": "Спорт: Сесил Каратанчева започва участието си на турнира в Шарлътсвил с двубой срещу украинка"}
{"url": "http://www.focus-news.net/news/2018/05/01/2517006/ministar-krasimir-karakachanov-proektite-za-novata-bronirana-mashina-i-za-iztrebitelite-shte-vlyazat-v-dnevniya-red-na-po-sledvashtoto-zasedanie-na-ministerski-savet.html", "text": "Проектите за новата бронирана машина и за новите изтребители в момента са на междуведомствено съгласуване, тече 2-седмичният срок. Не на това, а на следващото заседание на Министерски съвет, ако всички колеги са изработили позициите на ведомствата си, ще влязат в дневния ред. Това каза на брифинг в Министерството на финансите министърът на отбраната Красимир Каракачанов, предаде репортер на Агенция „Фокус“. „Единият проект е на стойност 1, 220 млрд. лева. Другият проект е за 0,5 млрд. лева“, обясни той. „По отношение на новите изтребители сме направили промяна в опцията. В предишния проект за инвестиционен разход, който беше гласуван от парламента през 2016 година, се говореше за 8 самолета. В новия проект сме записали минимум 8. Има опции при преговорите бройката да бъде 8,9, 10“, коментира министърът. „Няма да влизам в подробности за разговори, които сме водили предварително, или какви предложения сме получавали“, посочи Красимир Каракачанов. „Основната ни амбиция е да снабдим Българската авиация с нови изтребители, за да могат те да изпълняват в пълен обем ангажиментите си“, изтъкна той. „Ще продължим да поддържаме и съществуващата авиационна техника в лицето на самолетите МИГ-29, СУ-25, хеликоптерите МИ-17, МИ-24. Без тази техника, без проекта за нови изтребители няма да се справим“, заяви военният министър. „Сключили сме договор за поддръжката на МИГ-29, без посредници, с РСК „МИГ“ на стойност 81,5 млн. лева. Един от хеликоптерите МИ-17 гаси пожари, амбицията ни е да вдигнем още един“, поясни Красимир Каракачанов и допълни, че междуведомствена група обсъжда дали е възможно два от вертолетите „Кугър“ да се приспособят за медицински цели - единият в Северна, а другият в Южна България.", "date": "2018.05.01", "title": "Министър Красимир Каракачанов: Проектите за новата бронирана машина и за изтребителите ще влязат в дневния ред на по-следващото заседание на Министерски съвет"}
{"url": "http://www.focus-news.net/news/2018/05/01/2516993/d-r-milena-angelova-istorik-1-may-e-ne-samo-den-na-truda-no-i-vreme-za-otdavane-na-pochit-kam-zaginalite-rabotnitsi-po-vreme-na-mashtabnata-stachka-v-sasht-prez-1886-godina.html", "text": "Отбелязването на 1 май като Ден на труда започва след стачка на профсъюзите в САЩ. Това каза за Радио „Фокус“-Пирин гл. ас. д-р Милена Ангелова, преподавател по история в Югозападен университет „Неофит Рилски“. Тя обясни, че през 1886 година там се появяват първите профсъюзи, които решават да проведат мащабна национална стачка. „Една от големите профсъюзни организации в САЩ, която се нарича „Рицари на труда“ взема решение да обяви 1 май 1886 година за ден на обща стачка, защото по това време няма регламентирано работно време, както и  регламентиране на женският и детски труд“, каза още д-р Ангелова. \r\nТя добави, че общата стачка на този профсъюз поставя въпросът за това големите компании, които наемат работници, да регламентират 8-часово работно време, да се подобрят социалните условия на труд, като и държавата да се ангажира повече с проблемите на работещите. „По време на провелата се стачка излизат над 65 хиляди души, а протестът продължава три дни, като на четвъртия в град Чикаго, който по онова време се обособява, като голям индустриален град, настъпват масови безредици с участието на полицията и една от най–големите частни охранителни агенции „Pinkerton“. „Те разпръсват протестиращите, раняват около 200 души и убиват 4. На 4 май по време на последвалия протест срещу полицейското насилие сред полицията е хвърлена бомба, при която загива полицай, а 6 други са ранени. Поводът да се празнува 1 май, като празник е, за да се спомене паметта на загиналите и да се отбелязва деня, в който за първи път се е стачкувало, за подобряване условията на труд“, подчерта д-р Ангелова.\r\nТя посочи също, че първият опит за честване на 1 май като Ден на труда в България е иницииран от Топографското дружество през 1890 година. По думите ѝ в нашата страна още преди да се създаде като структура „Българската социалдемократическа партия“ има опит от топографските работници в София да отбележат 1 май, като официален празник. „В българският календар 1 май влиза като официален празник през 1934 година, но е отбелязан за първи път през 1939 година. След като социалистическите режими поемат ангажимента да помогнат на работниците за издействането на по-добри условия на труд, Деня на труда влиза в календара на дадена страна, когато управлява лява или екстремно лява партия, какъвто е примера с болшевишка Русия“, каза още д-р Ангелова. Тя добави, че още от 1918 година Ленин призовава и определя 1 май да се празнува, като официален празник, а в Германия, празникът започва да се отбелязва през 1933 година като Държавен празник на труда. \r\n„Тук има един доста интересен момент, че едва ден след първото празнуване на 1 май като Ден на труда в Германия – на 2 май 1933 година в страната биват закрити и забранени всички профсъюзни дружества. Това е нагледен пример за това, че понякога историческата горчивост и ирония се случват“, отбеляза д-р Ангелова. Тя уточни, че в България след влизането на власт на Отечествения фронт през 1945 година 1 май се празнува официално в нашата страна чрез манифестация, която тогава се е наричала парад, тъй като вече е било ясно, че Втората световна война е към своя край и се е търсило затопляне на отношенията със Съветския съюз.\r\nЛивия НИНОВА", "date": "2018.05.01", "title": "Д-р Милена Ангелова, историк: 1 май е не само Ден на труда, но и време за отдаване на почит към загиналите работници по време на мащабната стачка в САЩ през 1886 година"}
{"url": "http://www.focus-news.net/news/2018/05/01/2517004/predsedatelyat-na-narodnoto-sabranie-tsveta-karayancheva-uchastva-v-chestvaneto-na-142-ta-godishnina-ot-aprilskoto-vastanie-v-koprivshtitsa.html", "text": "Председателят на Народното събрание Цвета Караянчева участва в тържественото честване на 142-та годишнина от Априлското въстание в Копривщица. Това съобщиха от пресцентъра на Народното събрание.\r\nНа този ден по традиция се събираме да отдадем дълбока признателност пред героите на града, проявили безпримерни смелост и родолюбие, заяви председателят на парламента. Благодарна България отдава признателност и на вас – техните наследници, чиято колективна памет е съхранила и възкресява година след година подвига им, обърна се към копривщенци Цвета Караянчева. Нека заедно да предадем на младите поколения всичко, което чувстваме и за което милеем на този ден, призова тя. По думите й, ако не запазим нашето национално чувство, ако не предадем по-нататък тази родова памет, не заслужаваме да бъдем наследници на това славно минало. \r\nВече 142 години за всеки българин Копривщица продължава да бъде знаме на вярата и надеждата, на любовта и светостта на Родината, отбеляза председателят на парламента. Неслучайно идваме тук като на поклонение от всички краища на България и водим децата си, за да попият тази невероятна възрожденска атмосфера, допълни тя. Цвета Караянчева посочи, че с Копривщица са свързани такива духовни титани като Георги Бенковски, Тодор Каблешков, Любен Каравелов, Найден Геров, Димчо Дебелянов. Тук е била печатарската машина на Каравелов, на която са  печатани в. “Свобода”, в. “Независимост”, ботевите вестници “Знаме” и “Таралеж” и на която след Освобождението ще бъде печатана и Търновската конституция. \r\nПоднесени баха цветя на гроба на Тодор Каблешков в двора на църквата „Успение Богородично“ и пред паметника-костница в града. На заслужили копривщенци бяха връчени почетни плакети.", "date": "2018.05.01", "title": "Председателят на Народното събрание Цвета Караянчева участва в честването на 142-та годишнина от Априлското въстание в Копривщица"}
{"url": "http://www.focus-news.net/news/2018/05/01/2517008/vitsepremierat-ekaterina-zaharieva-shte-uchastva-v-chetiristranna-ministerska-sreshta-v-solun.html", "text": "Вицепремиерът и министър на външните работи Екатерина Захариева ще ръководи българската делегация в третата министерска среща в рамките на четиристранния формат Република България – Република Гърция – Република Албания – Република Македония. Това съобщиха от пресцентъра на министерството. Събитието ще се проведе в Солун на 3 и 4 май 2018 г. под егидата на външния министър на Гърция. \r\nВъв фокуса на дискусиите ще бъде разширяването на перспективите за по-нататъшно сътрудничество в областта на външните работи, полицейското, трансграничното и противопожарно сътрудничество и аспекти, свързани с транспортната свързаност. \r\nПоследната четиристранна среща в този формат се проведе на 4 и 5 октомври 2017 г. в Солун.", "date": "2018.05.01", "title": "Вицепремиерът Екатерина Захариева ще участва в четиристранна министерска среща в Солун"}
{"url": "http://www.focus-news.net/news/2018/05/01/2517009/haskovo-na-gkpp-kapitan-andreevo-trafikat-e-intenziven-na-izhod-za-tovarni-avtomobili.html", "text": "На ГКПП \"Капитан Андреево\" на българо-турската граница трафикът е интензивен на изход за товарни автомобили. Това съобщиха от пресцентъра на ГД \"Гранична полиция\".\r\nНа българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.05.01", "title": "Хасково: На ГКПП \"Капитан Андреево\" трафикът е интензивен на изход за товарни автомобили"}
{"url": "http://www.focus-news.net/news/2018/05/01/2517012/mvnr-balgarski-grazhdanin-e-zaginal-v-alpite.html", "text": "Български гражданин е загинал в Алпите. Това съобщиха за  „Агенция Фокус“  от пресцентъра на Министерството на външните работи (МВнР) във връзка загинал български гражданин при преход в швейцарските Алпите.  Инцидентът е станал вчера. Самоличността на жертвата не е установена.\r\nВиктория КРЪСТЕВА", "date": "2018.05.01", "title": "МВнР: Български гражданин е загинал в Алпите"}
{"url": "http://www.focus-news.net/news/2018/05/01/2517002/krasimir-mitov-sindikat-zashtita-samo-bsp-podava-raka-na-trudeshtite-se.html", "text": "Днес не е празник, а ден за гневен протест срещу това управление, което не чува и не вижда проблемите на българските трудещи и на българския народ, заяви председателят на синдикат \"Защита\" Красимир Митов пред 15 000 българи, събрали се на митинг по случай 1 май. Той посочи, че за 10 години, 3 кабинета на ГЕРБ са върнали България със 130 години назад. Това съобщиха от пресцентъра на БСП. \"Имаме закони на хартия, а реално нямаме никакви права. Който тръгне срещу тях да надига глас, бива смачкван. Или си ГЕРБ, или си вън. До кога?\", попита председателят на \"Защита\".\r\nМитов подчерта, че работим по 12, 14, 16 часа, а ни плащат като за един. \"Работим при невероятно тежки условия. Има предприятия, в които собствениците не са променили нищо над 30 години\", каза още той и попита на какво по-напред да се радваме - на високите сметки за партно, на предстоящото увеличение на цените на електроенергията или на съсипаното здравеопазване. \"За да променим нашата страна, трябва да има оставка на това правителство и да отидем незабавно на избори. Ако кажат, че няма алтернатива, ще им отговоря - има алтернатива! Единствената партия в момента, която ни помага, която подава ръка на трудещите се, на българския народ - това е БСП. Нека бъде така и занапред. Нека заедно да подобрим условията на труд, да подобрим доходите, да подобрим живота на българина\", заключи Красимир Митов.", "date": "2018.05.01", "title": "Красимир Митов, синдикат \"Защита\": Само БСП подава ръка на трудещите се"}
{"url": "http://www.focus-news.net/news/2018/05/01/2517013/a1-on-makedoniya-golyam-pozhar-gori-v-zavod-kray-gratskiya-grad-ksanti.html", "text": "Голям пожар гори в завод за производство на батерии в близост до град Ксанти в североизточната част на Гърция, предава скопският телевизионен канал A1 On. \r\nОгънят е избухнал след 13 часа във вторник. Местните медии съобщават, че пожарът е унищожил главния обект, като уточняват, че горят предимно запалими материали, течности за батерии и пластмаса, и поради тази причина има опасност от експлозии. В тази връзка не се изключва възможността да бъде разпоредена евакуация на населените места, разположени в близост до завода. \r\nКъм момента се съобщава за един пострадал – служител в завода, който е настанен в болница заради поради проблеми с дишането. Състоянието му обаче е стабилно. \r\nОбщо 39 пожарникари с 11 превозни средства участват в потушаването на пожара.Причините за инцидента все още не са установени. \r\nОт редакцията отбелязват, че заводът Sunlight е един от най-големите за производство на батерии и акумулатори в Европа. Тереза Герова", "date": "2018.05.01", "title": "A1 On (Македония): Голям пожар гори в завод край гръцкия град Ксанти"}
{"url": "http://www.focus-news.net/news/2018/05/01/2517019/hurriyet-zashto-makron-e-skeptichno-nastroen-kam-izpalnenieto-na-odata-na-radostta-za-balkanitei.html", "text": "През февруари 2018 г. Европейската комисия прие стратегия под надслов „Надеждна перспектива за засилен ангажимент на ЕС за разширяване със Западните Балкани“. Документът разглежда политиката на разширяване „като неотменна част от по-голямата стратегия за укрепване на ЕС до 2025 г.\", пише Теоман Ертугрул в статия за турския вестник Hurriyet. \r\nОт години Европейският съюз се опитва да трансформита балканския регион онтологически, като започне от името му. В резултат на тези усилия Балканите бяха разделени на подрайони. Според това погрешно схващане Хърватия, България, Румъния и Гърция вече не са част от Балканите, тъй като са членове на ЕС. От друга страна, Босна и Херцеговина, Сърбия, Черна гора, Косово, Албания и Македония са част от т.нар. подрайон Западни Балкани. Турция формира региона на Източните Балкани.\r\nМоже да се каже, че авантюрата на ЕС за разширяването на Балканите започва от погрешно название и приключва с лошо оформление. Докато обяснява съответните европейски пътеки на „западнобалканските страни“, гореспоменатата стратегия описва Черна гора и Сърбия като „настоящи фаворити в процеса\". Албания и (в тяхната предубедена терминология) и „Бивша югославска република Македония\" са означени като държави, „отбелязващи значителен напредък в европейския им път\", за който „Комисията на ЕС е готова да изготви препоръки за започване на преговори за присъединяване\". Що се отнася до Босна и Херцеговина, стратегията декларира, че „ЕК ще започне да подготвя становище относно Босна и Херцеговина за кандидатурата за членство\". По отношение на Косово, стратегията настоява за споразумение за нормализиране на отношенията със Сърбия и двусмислено заявява, че Косово „има възможност за устойчив напредък чрез прилагане на Споразумението за стабилизиране и асоцииране\".\r\nВърховният представител на Европейския съюз по въпросите на външните работи и политиката на сигурност Федерика Могерини, заедно с комисаря по разширяването Йоханес Хан, наскоро представиха годишния пакет по разширяването пред  Европейския парламент в Страсбург, като представиха седем отделни доклади и оценки на изпълнението на политиката на разширяване на Европейския съюз. Те обявиха препоръката на Комисията да бъдат започнати преговори за присъединяване с Македония и Албания. Освен това те заявиха, че ЕК също работи за изготвянето на становище по кандидатурата на Босна и Херцеговина, а сътрудничеството с органите на Косово продължава да се основава на Споразумението за стабилизиране и асоцииране.\r\nМогерини и Хан също така подчертаха намерението на ЕС да продължи да улеснява диалога за нормализиране на отношенията между Белград и Прищина, включително за постигането на правно обвързващо споразумение. Те описаха това решение като „крачка напред за Македония и Албания, както и за целия регион на Западните Балкани\".\r\nВъпреки това, френският президент Еманюел Макрон в реч пред Европейския парламент на 17 април отхвърли разширяването на ЕС до момента, в който в него не бъдат завършени основополагащи реформи. „Не искам Балканите да се обърнат към Турция или Русия. Но не искам Европа, която трудно ще работи като организация от 27 държави, да реши, че може да продължи да галопира с 30 или 32 членове“, бяха думите на лидера на Париж, който допълни, че ще подкрепи евентуално разширяване на Общността, когато има налице „правно задълбочаване и реформа на нашата Европа\".\r\nИзключително забележително е, че основната цел на френския президент за Балканите не носи мир, сигурност, просперитет и стабилност в региона. Единствената му загриженост е да изключи определени страни като Турция, която в исторически план е не само част от Балканите, но и има дълбоко вкоренени вековни отношения с региона. „Енциклопедия Британика“ твърди, че дори „думата Балкан е турска и означава планина\".\r\nВремето ще ни покаже дали ЕС, с манталитет като този на френския президент Макрон, ще успее да намери начин да не влиза в задънена улица на Балканите.", "date": "2018.05.01", "title": "Hurriyet: Защо Макрон е скептично настроен към изпълнението на „Одата на радостта“ за Балканите?"}
{"url": "http://www.focus-news.net/news/2018/05/01/2517017/pazardzhik-zhiteli-na-selo-varvara-potarsiha-sadeystvie-ot-deputata-ot-gerb-desislava-kostadinova-za-remont-na-chitalishteto-si.html", "text": "Жители на село Варвара потърсиха съдействие от депутата от ГЕРБ Десислава Костадинова за ремонт на читалището си, съобщиха за Радио „Фокус“ – Пазарджик от пресцентъра на ПП ГЕРБ - Пазарджик. Читалище „Селска пробуда- 1927 година“ в с. Варвара се нуждае от спешен ремонт. За това алармираха кметът на селото Николай Николов и представители на културната институция по време на приемния ден на народния представител от ГЕРБ Пазарджик Десислава Костадинова. Залата, в която през годините са се изявявали групите към читалището вече е затворена, защото има опасност таванът ѝ да се срути, преди време е имало предписание от РЗИ за затваряне на част от  читалището, сподели кметът. От спешен ремонт се нуждае покривът, който тече, стълбището, цокълът, ел. инсталацията, която е много стара и пожароопасна, а също киносалонът и библиотеката. Николай Николов  връчи подписка от над 600 души, които искат читалището да се съхрани и да продължи да развива своята дейност, без да е опасно. \r\nПредписанията на РЗИ не са изпълнени поради една единствена причина липсват средства. В същото време читалището е средище на местната общност, развива богата творческа дейност и годишно организира над 20 изяви по различни поводи. В съставите на художествено –творческата самодейност са включени над 200 жители на селото и се работи активно за популяризиране и съхраняване на българското културно-танцово и песенно наследство. Хората от Варвара посетиха приемната на Десислава Костадинова, за да потърсят съдействие и информация за действащите програми, по които евентуално може да се ремонтира читалището.\r\nПриемната на Десислава Костадинова посети и един от учредителите на инициативен комитет за изграждането в Пазарджик на паметник на военните кореспонденти. Димитър Дамянов запозна Костадинова с инициативата и с недостига на средства за реализирането на идеята. До момента са осигурени 10 000 лв., а са необходими още 3000 лв. „Разбира се, когато това е възможно, не пестя сили да помогна за всяка добра кауза. Наред с обществените, подкрепа хората често търсят и за свои лични проблеми. Не винаги решенията са лесни и прости, но каквото мога, правя, за да не се губи вярата в доброто, за да знае всеки, че взаимопомощта не е имагинерно понятие“, коментира своята приемна Костадинова.", "date": "2018.05.01", "title": "Пазарджик: Жители на село Варвара потърсиха съдействие от депутата от ГЕРБ Десислава Костадинова за ремонт на читалището си"}
{"url": "http://www.focus-news.net/news/2018/05/01/2517021/pazardzhik-dvizhenieto-v-rayona-mezhdu-km-58-i-km-60-na-avtomagistrala-trakiya-v-posoka-burgas-se-osashtestvyava-samo-v-avariynata-lenta-poradi-katastrofa-mezhdu-avtomobil-i-mototsiklet.html", "text": "Движението в района между км 58 и км 60 на автомагистрала „Тракия“ в посока Бургас се осъществява само в аварийната лента, поради катастрофа между автомобил и мотоциклет. Това съобщи слушател на Радио „Фокус“.", "date": "2018.05.01", "title": "Пазарджик: Движението в района между км 58 и км 60 на автомагистрала „Тракия“ в посока Бургас се осъществява само в аварийната лента, поради катастрофа между автомобил и мотоциклет"}
{"url": "http://www.focus-news.net/news/2018/05/01/2517015/afp-liderite-na-yuzhna-koreya-kitay-i-yaponiya-se-sabirat-na-parva-tristranna-sreshta-za-poslednite-shest-godini.html", "text": "Южнокорейският президент Мун Дже-ин ще пътува до Токио следващата седмица за тристранна среща с японския премиер Шинзо Абе и китайския премиер Ли Къцян, предава AFP, като се позовава на информация от Сеул. \r\nПътуването на 9 май ще бъде първото посещение на южнокорейски лидер в Япония за повече от шест години и ще се състои разгара на дипломатически маневри за организирането на среща на върха със Северна Корея, отбелязва агенцията. Тереза Герова", "date": "2018.05.01", "title": "AFP: Лидерите на Южна Корея, Китай и Япония се събират на първа тристранна среща за последните шест години"}
{"url": "http://www.focus-news.net/news/2018/05/01/2517023/pazardzhik-mototsikletist-e-postradal-tezhko-pri-katastrofata-v-rayona-na-60-km-na-avtomagistrala-trakiya.html", "text": "Възникнало е тежко пътнотранспортно произшествие в района на 59-60-ти километър на автомагистрала „Тракия“ в платното по посока за Пловдив. Това съобщи за Радио „Фокус“ – Пазарджик говорителят на ОДМВР-Пазарджик Мирослав Стоянов. Той уточни, че по първоначални данни тежко пострадал е мотоциклетист. „На мястото има насочени екипи на полицията, пожарната и Спешна помощ. Движението се осъществява само в аварийната лента и се регулира от пътни полицаи. Водачите трябва да бъдат внимателни при преминаване във въпросния участък и да изпълняват указанията на полицейските служители“, каза също Стоянов.\r\nВаня НИКОЛОВА", "date": "2018.05.01", "title": "Пазарджик: Мотоциклетист е пострадал тежко при катастрофата в района на 60 км на автомагистрала „Тракия“"}
{"url": "http://www.focus-news.net/news/2018/05/01/2517025/makfaks-makedoniya-albaniya-i-gartsiya-vazobnoviha-pregovorite-za-opredelyane-na-granitsite-v-yoniysko-more.html", "text": "Албания и Гърция отново започват преговори за определяне на морските им граници в Йонийско море, предава македонската информационна агенция  „Макфакс“.\r\nПо данни на Министерството на външните работи на Албания, първият кръг от преговорите е проведен в Тирана в конструктивна атмосфера.\r\nСветовните агенции съобщават, че преговорите са необходими, защото Конституционният съд на Албания анулира споразумението от 2009 г., което бе подписано от консервативното правителство на Демократическата партия.\r\nСоциалистите, които тогава бяха в опозиция в Албания, оспориха споразумението в съда, твърдейки, че то отнема от страната 225 кв. км териториални води.Тереза Герова", "date": "2018.05.01", "title": "„Макфакс“ (Македония): Албания и Гърция възобновиха преговорите за определяне на границите в Йонийско море"}
{"url": "http://www.focus-news.net/news/2018/05/01/2517010/ministar-krasimir-karakachanov-za-protesta-na-bsp-hubavo-e-da-se-protestira-no-ne-i-da-se-rushi-darzhavnostta.html", "text": "На 1 май слушахме колегите, които минаваха по централните софийски булеварди. Хубаво е да се протестира и когато си опозиция да си против властта, но не е хубаво да рушиш държавността. Това каза на брифинг в Министерството на финансите министърът на отбраната Красимир Каракачанов за организирания от БСП протест срещу бедността, предаде репортер на Агенция „Фокус“. „Колелото се сменя, един ден тези, които днес са опозиция, може би ще бъдат на власт. Когато си разрушавал основите на държавността, което е стара традиция на БСП, утре и на теб ще ти е трудно. Крайно време е да излезем от тази спирала“, коментира той. „Крайно време да си седнем по-сериозно на столчетата, щях да кажа на друго нещо, и малко от малко да бъдем по-кооперативни един към друг“, призова Красимир Каракачанов. „Когато всички сме се явявали на избори, сме се явявали за това да заслужим доверието на хората, за да управляваме държавата. На тези избори хората решиха коалицията ГЕРБ - „Обединени патриоти“, на следващите могат да решат друго“, каза още той.", "date": "2018.05.01", "title": "Министър Красимир Каракачанов за протеста на БСП: Хубаво е да се протестира, но не и да се руши държавността"}
{"url": "http://www.focus-news.net/news/2018/05/01/2517024/veliko-tarnovo-nov-bum-na-varitsela-e-registriran-v-oblastta.html", "text": "Нов бум на варицела е регистриран в област Велико Търново през миналата седмица. Общо случаите са 21, като 14 от тях са във Великотърновска община, седем в община Полски Тръмбеш и един в Лясковец. Това съобщиха за Радио „Фокус“ – Велико Търново от Регионалната здравна инспекция. \r\nВ периода 23-29 април са отчетени и осем пациенти с оплаквания от ентероколити. Има по един случай на Лаймска болест, Ламблиоза, Остра вяла парализа. По двама заболели са регистрирани и със симптоми на вирусен хепатит, като вида не е уточнен и скарлатина. Случаите на остри респираторни заболявания в областта през миналата седмица са били девет.\r\nЛуиза ТРАНЧЕВА", "date": "2018.05.01", "title": "Велико Търново: Нов бум на варицела е регистриран в областта"}
{"url": "http://www.focus-news.net/news/2018/05/01/2517027/sport-fia-odobri-promeni-v-pravilata-na-formula-1.html", "text": "Международната автомобилна федерация (ФИА) одобри промени в правилата на Формула 1, насочени към повишаване на интереса към престижния автомобилен шампионат.  \r\nСъгласно разпространената информация, промените предвиждат от 2019 година аеродинамиката на болидите да бъде опростена, като предните крила на автомобилите ще бъдат уголемени, а задните спойлери ще станат по-широки. Спирачната система също ще бъде модифицирана.\r\nПо-сериозни промени се предвиждат от 2021 година, когато изтича настоящият правилник във Формула 1. В тях са предвидени поставянето на таван на разходите на отборите, нова схема за преразпределянето на приходите, както и въвеждането на нови двигатели, които да спомогнат за намаляване на броя на наказанията на стартовата решетка.\r\nНовите правила са одобрени от собственика на Формула 1 \"Либърти Медия\", както и от отборите.", "date": "2018.05.01", "title": "Спорт: ФИА одобри промени в правилата на Формула 1"}
{"url": "http://www.focus-news.net/news/2018/05/01/2517011/sled-chestvaneto-na-denya-na-truda-i-rabotnicheskata-solidarnost-bsp-otbelyaza-praznika-na-svobodnoto-slovoto.html", "text": "Повече от 130 години, БСП отбелязва Деня на труда и работническата солидарност, на който повече от 15 000 човека от цялата страна казаха \"Не на корупцията\", \"Не на мафията, която експлоатира труда на българина\". Събралите се поискаха мир, труд и свобода. Това съобщиха от пресцентъра на БСП. Честването на 1 май продължи и с отбелязване на Празника на свободното словото, където представители на десетки печатни и електронни български медии казаха, че ги е срам за 111-то място, на което е поставена България от \"Репортери без граници\" по свобода на словото. Те обещаха всеки ден да отстояват свободата на словото, свободата за родината си и за света, и истината за това,  което се случва около нас. \r\nВ празника на свободните медии взеха участие млади артисти,  група No More Many More и легендарната рок група Сигнал, които подкрепиха свободата на словото.", "date": "2018.05.01", "title": "След честването на Деня на труда и работническата солидарност, БСП отбеляза Празника на свободното словото"}
{"url": "http://www.focus-news.net/news/2018/05/01/2517026/api-dvizhenieto-po-avtomagistrala-trakiya-pri-km-60-v-posoka-burgas-se-osashtestvyava-v-avariynata-lenta.html", "text": "Движениeто по автомагистрала \"Тракия\" при км 60  в посока Бургас се осъществява в аварийната лента поради катастрофа. Това съобщиха от пресцентъра на Агенция \"Пътна Инфраструктура\" (АПИ). Движението се регулира от МВР.", "date": "2018.05.01", "title": "АПИ: Движениeто по автомагистрала \"Тракия\" при км 60  в посока Бургас се осъществява в аварийната лента"}
{"url": "http://www.focus-news.net/news/2018/05/01/2517030/burgas-dvizhenieto-po-patya-burgas-slanchev-bryag-e-zatrudneno-poradi-rekonstruktsiya-i-izgrazhdane-na-vtoro-platno-v-uchastaka-pomorie-aheloy.html", "text": "Движението по пътя Бургас – Слънчев бряг е затруднено поради извършването на реконструкция и изграждане на второ платно в участъка Поморие-Ахелой, предаде репортер на Радио „Фокус“-Бургас. Пътищата са сухи. Видимостта е отлична. За Радио „Фокус“-Бургас говорителят на ОДМВР-Бургас Цветелина Рандева съобщи, че движението на автомобили ще бъде отклонено по алтернативните маршрути както следва: Бургас-Ахелой - през Каблешково; Поморие-Ахелой - през Каменар. Съгласно графика на фирмата изпълнител, ремонтите трябва да приключат до 18 юни 2018 г. Ще бъдат предприети всички мерки за осигуряване на безопасност като стриктна сигнализация, пренасочване на движението.\r\nЯнислава КРЪСТЕВА", "date": "2018.05.01", "title": "Бургас: Движението по пътя Бургас – Слънчев бряг е затруднено поради реконструкция и изграждане на второ платно в участъка Поморие-Ахелой"}
{"url": "http://www.focus-news.net/news/2018/05/01/2517032/afp-sochp-saobshtava-za-23-zhertvi-pri-udari-sreshtu-kontrolirani-ot-islyamska-darzhava-rayoni-v-siriya.html", "text": "По данни на Сирийската обсерватория за човешките права (СОЧП) най-малко 23 цивилни, сред които 10 деца, са загинали при въздушни удари срещу контролирано от „Ислямска държава“ населено място в североизточната част на Сирия, предава AFP.\r\n„Към момента не знаем дали водената от САЩ международна коалиция или иракските сили са нанесли ударите“ в североизточната сирийска провинция Ал Хасеке, поясниха от базираната във Великобритания организация. Тереза Герова", "date": "2018.05.01", "title": "AFP: СОЧП съобщава за 23 жертви при удари срещу контролирани от „Ислямска държава“ райони в Сирия"}
{"url": "http://www.focus-news.net/news/2018/05/01/2517034/gartsiya-11-pozharni-avtomobila-uchastvat-v-gaseneto-na-pozhara-v-zavod-v-ksanti.html", "text": "11 пожарни автомобила участват в гасенето на пожара в завод за слънчеви батерии в кв. „Олбия“ в град Ксанти, предава гръцкото онлайн издание CNN Изданието посочва, че такъв пожар не е имало през последните години. Пожарът е избухнал в основната сграда. Запалили са се лесно горими материали и пластмаси. Засега е изолирана възможността от експлозия. Районът е ограден от полиция. Гасенето на пожара продължава и в момента. Според телевизия „Стар“ това е опасен пожар, в който има много химикали.", "date": "2018.05.01", "title": "Гърция: 11 пожарни автомобила участват в гасенето на пожара в завод в Ксанти"}
{"url": "http://www.focus-news.net/news/2018/05/01/2517028/pazardzhik-nad-100-dushi-se-vklyuchiha-v-istoricheskata-vazstanovka-mazhestvo-i-samozhertva-v-panagyurishte.html", "text": "Над 100 души се включиха в историческата възстановка „Мъжество и саможертва“ в Панагюрище по повод 142 години от Априлското въстание, предаде репортер на Радио „Фокус“ – Пазарджик. В подножието на „Маньово бърдо“ в града, хиляди жители и гости на Панагюрище наблюдаваха пресъздаването на събитията по подготовката, избухването и потушаването на въстанието в средногорския град. Отново оживяха образите на Георги Бенковски и Райна Княгиня, на стотиците жители на Панагюрище, отбранявали родното си място и домовете си в боевете в края на април 1876 година. Присъстваха много млади хора и деца, които задаваха на близките си множество въпроси, свързани с историческите събития, които виждат във възстановката. \r\nПрограмата по отбелязване на годишнината от Априлското въстание в Панагюрище ще продължи в 20.00 часа с Национален митинг-заря, на който ще присъства председателят на Народното събрание Цвета Караянчева.\r\nВаня НИКОЛОВА", "date": "2018.05.01", "title": "Пазарджик: Над 100 души се включиха в историческата възстановка „Мъжество и саможертва“ в Панагюрище"}
{"url": "http://www.focus-news.net/news/2018/05/01/2517014/ministar-krasimir-karakachanov-kanya-korneliya-ninova-da-piem-po-edna-bira-i-da-si-pogovorim-kato-balgari.html", "text": "Ще поработим до 17.00-17.30 часа, после ще пием по една бира. Даже бих поканил и г-жа Корнелия Нинова, ако има време и не е седнала на агнешко, да дойде и тя и да си поговорим чисто като българи. Това каза на брифинг в Министерството на финансите министърът на отбраната Красимир Каракачанов за организирания от БСП протест срещу бедността, предаде репортер на Агенция „Фокус“. „Омръзна ми да си говорим на леви и десни, на управляващи и опозиция. Да се делим на някакви враждувщи лагери, които се мразят. Стига сме се мразили“, заяви той. „Ще го кажа като историк, а не като министър на отбраната, прочел съм няколко вагона книги, не познавам държава, която с омраза да е успяла да преодолее кризи и проблеми, и да върви напред“, коментира Красимир Каракачанов. „На този хубав ден - 1 май не мога да бъда особено доволен, когато слушам едва ли не, че държавата се управлява от някакви изроди, които стоят в задкулисието, в сянка. Опитват да се да правят всичко друго, но не и в полза на гражданите. В управлението, в което участвам, знам какво коства всеки един разход, и не съм съгласен“, посочи министърът.", "date": "2018.05.01", "title": "Министър Красимир Каракачанов: Каня Корнелия Нинова да пием по една бира и да си поговорим като българи"}
{"url": "http://www.focus-news.net/news/2018/05/01/2517033/pazardzhik-narodniyat-predstavitel-ot-bsp-za-balgariya-yordan-mladenov-pochete-pametta-na-geroite-ot-april-1876-v-selo-kapitan-dimitrievo.html", "text": "За поредна година народният представител от Коалиция „ БСП за България“ Йордан Младенов почете паметта на героите от Априлското въстание в село Капитан Димитриево, община Пещера, където се проведе възпоменателна вечер, съобщиха от пресофиса на депутата. „Както всяка година, така и днес, за мен е чест, гордост и дълг, че присъствам на тържествената вечер, за да отбележим тази свещена дата от българската история-142 години от героичната Априлска епопея. Да склоним глави в знак на признателност към героите, които дадоха живота си днес България да бъде свободна“, подчерта Младенов в приветствието си към техните потомци и жители на Капитан Димитриево. „В летописа на българската история вечно ще светят имената на героите от Капитан Димитриево. Всички ние трябва да ги помним и да помним и  пазим техния завет. Трябва да сме обединени, да работим заедно, за да бъде България едно по-добро място за живот за всички нас“, каза още народният представител Йордан Младенов.", "date": "2018.05.01", "title": "Пазарджик: Народният представител от „БСП за България“ Йордан Младенов почете паметта на героите от Април 1876 в село Капитан Димитриево"}
{"url": "http://www.focus-news.net/news/2018/05/01/2517036/telma-makedoniya-zapochna-prekroyavaneto-na-ministerskite-kresla.html", "text": "В Македония започна прекрояването на министерски, заместник-министерски постове и на длъжностите на държавните секретари и директори, коментира скопският телевизионен канал „Телма“.\r\nОсвобождават се кресла за новите коалиционни партньори във властта. В играта са две крила на БЕСА и „Демократичен съюз за интеграция“, с които парламентарното мнозинство се увеличи със седем депутати. \r\nПремиерът Зоран Заев твърди, че няма възражения от коалиционните партньори за влизането на новите партии във властта.  \r\nВ БЕСА Билал Касами чака предложенията на министър-председателя, след което трябва да бъдат изяснени и партийните органи. Той няма нищо против, че премиерът преговаря с крилото на Африм Гаши, с когото БЕСА оспорва в съда правото на името, логото и печатите на партията.Тереза Герова", "date": "2018.05.01", "title": "„Телма“ (Македония): Започна прекрояването на министерските кресла"}
{"url": "http://www.focus-news.net/news/2018/05/01/2517029/boris-dzhonsan-izyavlenieto-na-izraelskiya-premier-podchertava-vazhnostta-na-yadrenoto-sporazumenie-s-iran.html", "text": "Изявлението на министър-председателя на Израел Бенямин Нетаняху за ядрената програма на Иран „подчертава важността“ на контрола, наложен на Техеран съгласно споразумението от 2015 г. Това заяви министърът на външните работи на Великобритания Борис Джонсън, предава AFP.\r\n„Презентацията на израелския премиер за миналите проучвания на Иран в областта на ядрените оръжия подчертава колко е важно да се запазят ограниченията върху ядрените амбиции на Техеран“, се казва в изявление на Джонсън. Тереза Герова", "date": "2018.05.01", "title": "Борис Джонсън: Изявлението на израелския премиер подчертава важността на ядреното споразумение с Иран"}
{"url": "http://www.focus-news.net/news/2018/05/01/2517039/sport-tazgodishnoto-izdanie-na-uimbaldan-shte-bade-s-rekorden-nagraden-fond.html", "text": "Тазгодишното издание на третия за сезона турнир от „Големия шлем“ – „Уимбълдън“, ще има рекорден награден фонд.\r\nОрганизаторите на шампионата в британската столица обявиха, че този сезон средствата ще бъдат увеличени със 7,6% спрямо миналата година, достигайки до 34 млн. паунда. Победителите в престижния турнир при мъжете и жените ще спечелят по 2,5 млн. паунда, или с 300 хил. паунда повече, отколкото миналата година. \r\nПрез последните години стана традиция надпреварите от „Големия шлем“ да увеличават наградните си фондове – на Откритото първенство на Австралия през януари бяха раздадени общо 55 млн. австралийски долара. В края на месеца започва „Ролан Гарос“, където този сезон организаторите са заделили 39.2 млн. евро.", "date": "2018.05.01", "title": "Спорт: Тазгодишното издание на „Уимбълдън“ ще бъде с рекорден награден фонд"}
{"url": "http://www.focus-news.net/news/2018/05/01/2517022/d-r-milena-angelova-istorik-mnogo-hora-svarzvat-denya-na-truda-s-levite-politicheski-idei.html", "text": "Много хора свързват 1 май - Деня на труда, с левите политически идеи. Това каза за Радио „Фокус“-Пирин гл. ас. д-р Милена Ангелова, преподавател по история в Югозападен университет „Неофит Рилски“. По думите ѝ това е така, защото през 1889 година, три години след стачката на профсъюзите в САЩ, учредителния конгрес на Втория интернационал в Париж предлага да се подкрепят протестите на работниците за социални права и по-добри условия на труд. „Малко по-късно, през 1904 година, социалистическите партии провеждат Международната конференция в Амстердам, на която призовават всички социалдемократически партии и профсъюзи от всички страни на 1 май да се демонстрира организирано официалното признаване на 8-часовия работен ден, световния мир и ден за памет на събития в Чикаго“, каза още д-р Ангелова. \r\nТя добави, че социалистите призовават за прилагането на най-ефективния начин за демонстрации чрез стачката, като конгресът решава, че е задължително всички пролетарски организации от всички страни да спрат да работят на 1 май, навсякъде, където е възможно без негативни последици за работниците. „Тук има и още един момент свързан с това, че по време на социалистическия режим в България, манифестациите по повод днешния празник имаха задължителен характер за населението и ако някой не отидеше, то после той задължително бе санкциониран от работодателя си“, добави д-р Ангелова. Историкът допълни, че именно заради това и днес по-възрастните хора не харесват този празник заради спомнена от онези години. „Въпреки политическия привкус на този празник, по своята същност той съществува, за да се поддържа жив спомена за всички загинали при стачката в Чикаго, да се отдаде почит към тях и към делото им“, коментира д-р Ангелова.\r\nСпоред нея може да се търси известна връзка между отбелязването на 1 май като Ден на труда и народния празник св. Арамия. Д-р Милена Ангелова коментира, че някога фолклорните практики са предполагали на този ден да се извършват трудови дейности, свързани с предпазването от змии, тъй като се е смятало, че тогава излиза Царят на змиите. „В градската култура на 19 и началото на 20 век е било прието на 1 май да се излиза, за да се берат цветя, тоест това е било и първото излизане сред природата“, каза още д-р Ангелова. Тя добави, че  както фолклорната, така и градската обредност и дейностите, които се изпълняват на днешния ден според народния календар, до голяма степен се включват в цялостното конструиране на 1 май като Ден на труда.\r\nЛивия НИНОВА", "date": "2018.05.01", "title": "Д-р Милена Ангелова, историк: Много хора свързват Деня на труда с левите политически идеи"}
{"url": "http://www.focus-news.net/news/2018/05/01/2517020/ministar-vladislav-goranov-liderskata-kriza-v-bsp-eskalira-chrez-vokalni-izmereniya-koito-narushavat-kachestvoto-na-politicheskiya-zhivot.html", "text": "Лидерската криза в БСП ескалира чрез вокални измерения, които нарушават качеството на политическия живот, но това не ни притеснява в момента. Това каза министърът на финансите Владислав Горанов за организирания от БСП протест срещу бедността, предаде репортер на Агенция „Фокус“. „Качеството на управлението се мери само през избори, всички други претенции на партиите кога и как трябва да се управлява намират своята опора в единствената вярна социология, и то не по Кънчо и Андрей, а по избори, на които народът взима решенията си“, коментира той. „Добрата новина е, че след последните избори вече 1 година държавата се движи в правилна посока и това е вярно от всички индикатори, по които това може да се мери обективно“, заяви Владислав Горанов. „Добър успех, свързан с назначаването на президент, е добра препратка към това, че в левицата нямат никакви притеснения да използват всички ресурси“, посочи той. По думите му опитът чрез институционално противопоставяне да се изгради усещането за нестабилност в държавата няма да донесе политически дивидент за никого. „Всички фалцети, използвани в политиката, дори на днешния ден, са несъотносими към икономическото развитие. Това, което се случва в държавата, е положително, независимо от възприятието в главите на опозицията“, каза още Владислав Горанов.", "date": "2018.05.01", "title": "Министър Владислав Горанов: Лидерската криза в БСП ескалира чрез вокални измерения, които нарушават качеството на политическия живот"}
{"url": "http://www.focus-news.net/news/2018/05/01/2517031/deutsche-welle-maae-ne-potvardi-obvineniyata-na-benyamin-netanyahu-sreshtu-iran.html", "text": "Международната агенция за атомна енергия (МААЕ) потвърди, че „не разполага с достоверни данни за дейността на Иран, насочена към разработване на ядрено оръжие след 2009 г.“. Съветът на директорите на МААЕ достигна до извода, че въпросът е закрит на основание доклад, представен още през 2015 г. Това се казва в изявление на организацията, публикувано във вторник, 1 май, предава Deutsche Welle.\r\nДокументът бе разпространен ден, след като министър-председателят на Израел Бенямин Нетаняху обяви за наличието на нови доказателства, че Иран има секретна програма за разработване на ядрено оръжие, която може да бъде възобновена във всеки един момент. При това Нетаняху се позова на „таен атомен архив“ на Иран, от който през последните седмици израелските спецслужби са успели да получат „десетки документи“.\r\nСАЩ оцениха изявлението на Израел като заслужаващо доверие. От редакцията отбелязват обаче, че Нетаняху направи разкритията в навечерието на 12 май, когато държавният глава на САЩ Доналд Тръмп трябва да обяви дали страната му ще остане в споразумението за ядрената програма на Иран, постигнато през лятото на 2015 г. \r\nМААЕ не коментира директно обвиненията на Нетаняху, подчертавайки, че „не обсъжда публично въпроси, свързани с подобна информация“. Същевременно организацията отбеляза, че „оценява всяка налична информация, засягаща сигурността“.\r\nВърховният представител на Европейския съюз по въпросите на външните работи и политиката на сигурност Федерика Могерини също заяви, че няма доказателства за нарушаването от страна на Иран на условията на ядрената сделка. Тя припомни, че от 2015 г. насам МААЕ е разпространила вече 10 доклада, потвърждаващи, че Техеран спазва сделката, постигната със световните сили. Тереза Герова", "date": "2018.05.01", "title": "Deutsche Welle: MAAE не потвърди обвиненията на Бенямин Нетаняху срещу Иран"}
{"url": "http://www.focus-news.net/news/2018/05/01/2517042/gartsiya-zaradi-pozhara-politsiyata-i-obshtinskite-vlasti-preporachvat-na-horata-v-ksanti-da-tragnat-kam-moreto.html", "text": "Полицията и общинските власти препоръчват на хората в Ксанти да тръгнат към морето, което е на 30 км или задължително да затворят вратите и прозорците, предаде гръцкото електронно издание на вестник „Танеа“. Евкаруирани са кварталите „Олвия“, „Агиос Атанасиос“, „Талатия“, „Космики“, „Тимбано“, „Токсоти“, както и вилната зона в района на река Места (Нестос).", "date": "2018.05.01", "title": "Гърция: Заради пожара полицията и общинските власти препоръчват на хората в Ксанти да тръгнат към морето"}
{"url": "http://www.focus-news.net/news/2018/05/01/2517038/gartsiya-zapochva-evakuatsiya-na-rayona-okolo-pozhara-v-ksanti.html", "text": "Започва евакуация на района около пожара в завод в Ксанти, предава гръцкото електронно издание на вестник „Танеа“. Работата на пожарните екипи е затруднена от силните ветрове. Има малки експлозии. Небето е почерняло на няколко километра. Хората казват, че трудно се диша. Според първоначалната информация пожарът се дължи на късо съединение в склад за продукция на слънчеви батерии. Евакуацията на всички квартали под тежкия дим е заради естеството на химическите съставки.", "date": "2018.05.01", "title": "Гърция: Започва евакуация на района около пожара в Ксанти"}
{"url": "http://www.focus-news.net/news/2018/05/01/2517041/blits-sarbiya-50-dni-zatvor-za-266-promila-alkohol.html", "text": "Пиян шофьор получи 50 дни затвор, директно след спирането му от полицията, след като в кръвта му е открити 2.66 промила алкохол, предава сръбското издание „Блиц“. Мъжът е хванат от полицията в село Дивчибаре, което е на 15 км южно от град Валево. Преди това на мъжа му е била отнета книжката за 9 месеца, както и 15 контролни точки. Присъдата за 50 дни затвор е произнесена от съда във Валево 1 час след задържането.", "date": "2018.05.01", "title": "„Блиц“ (Сърбия): 50 дни затвор за 2.66 промила алкохол"}
{"url": "http://www.focus-news.net/news/2018/05/01/2517037/pazardzhik-pochinal-e-mototsikletistat-koyto-postrada-tezhko-pri-katastrofa-v-rayona-na-60-km-na-avtomagistrala-trakiya.html", "text": "Починал е мотоциклетистът, който пострада тежко при катастрофа в района на 59-60 км на магистрала „Тракия“, съобщи за Радио „Фокус“ – Пазарджик говорителят на ОДМВР - Пазарджик Мирослав Стоянов. Той уточни, че смъртта на мотоциклетиста е установена от медицинския екип, пристигнал на местопроизшествието. „До настоящия момент няма данни за участие на друго моторно превозно средство в катастрофата. Какви са причините, довели до самокатастрофирането на 33-годишния Г. Й. от София тепърва ще се изяснява от разследващите. На мястото се извършва оглед“, допълни Стоянов.\r\nВаня НИКОЛОВА", "date": "2018.05.01", "title": "Пазарджик: Починал е мотоциклетистът, който пострада тежко при катастрофа в района на 60 км на автомагистрала „Тракия“"}
{"url": "http://www.focus-news.net/news/2018/05/01/2517044/blagoevgrad-s-normalna-intenzivnost-e-trafikat-po-glavnite-ulitsi-i-bulevardi-v-grada.html", "text": "С нормална интензивност е трафикът по главните улици и булеварди в Благоевград, предаде репортер на Радио „Фокус“ – Пирин. Няма образували се задръствания. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. \r\nГрадският транспорт се движи по разписание. Всички светофарни уредби в града са изправни. През деня няма регистрирани инциденти.\r\nЛора КАЛЧЕВА", "date": "2018.05.01", "title": "Благоевград: С нормална интензивност е трафикът по главните улици и булеварди в града"}
{"url": "http://www.focus-news.net/news/2018/05/01/2517045/dancho-krastev-tsentar-za-litsa-s-dementsiya-s-ovcha-mogila-blagodarenie-na-daritelite-namalyava-tsenata-na-uslugata-koyato-predlagame-a-kachestvoto-se-povishava.html", "text": "Благодарение на дарителите, намалява цената на услугата, която предлага Центъра за лица с деменция в село Овча могила, а качеството се повишава. Това каза за Радио „Фокус“ – Велико Търново директорът на социалния център Данчо Кръстев. Той подчерта, че съвместната работа с Община Свищов и дарителите от цялата страна е много успешна. „Към момента имаме три набелязани неща, които са ни като мечти, но се надяваме да се случат в близките четири-пет години. Това са саниране на сградата, поставяне на асансьор и преместване на кухненския блок в самата сграда, защото сега той се намира в постройка на около 200 метра“, обясни Кръстев. \r\nТой припомни, че капацитетът на Центъра за лица с деменция е за 30 потребители, като към момента всички места са заети. В Дирекция „Социално подпомагане“ – Свищов има списък с 60 души, чакащи за настаняване. Месечната такса варира между 250 и 300 лв., в зависимост от сезона. Хората с по-ниски доходи плащат 50 % от нея.\r\nЛуиза ТРАНЧЕВА", "date": "2018.05.01", "title": "Данчо Кръстев, Център за лица с деменция – с. Овча могила: Благодарение на дарителите, намалява цената на услугата, която предлагаме, а качеството се повишава"}
{"url": "http://www.focus-news.net/news/2018/05/01/2517046/afp-dvama-samoubiystveni-atentatori-sa-zadeystvali-vzrivni-ustroystva-v-severoiztochna-nigeriya-saobshtava-se-za-desetki-zaginali.html", "text": "Десетки хора са загинали при двоен самоубийствен атентат, извършен срещу джамия и пазар в град Муби в Североизточна Нигерия, предава AFP, като се позовава на информация от местни жители. \r\n„Имаме десетки загинали и ранени хора в болницата, спасителната операция все още продължава“, разказва за агенцията местният доброволец Хабу Салех.\r\nНе се привеждат допълнителни данни, включително и за това коя групировка е отговорна за атентата. Тереза Герова", "date": "2018.05.01", "title": "AFP: Двама самоубийствени атентатори са задействали взривни устройства в Североизточна Нигерия, съобщава се за десетки загинали"}
{"url": "http://www.focus-news.net/news/2018/05/01/2517040/mvnr-balgarskite-grazhdani-postradali-pri-patniya-intsident-kray-srabskiya-grad-chupriya-otpatuvaha-za-rodinata.html", "text": "От болницата в сръбския град Чуприя бяха изписани тримата по-тежко пострадали, останали за наблюдение след катастрофата от 27 април 2018 г. Двама от тях отпътуваха с транспорт на фирмата „Евелин-Р“ за България, а третата българска гражданка бе транспортирана със специално пристигнала линейка до болнично заведение в България. Това съобщиха от пресцентъра на Министерството на външните работи (МВнР).\r\nНа 27 април 2018 г. на магистралата между Белград и Ниш, в близост до град Чуприя, катастрофира български микробус на фирмата „Евелин-Р“. От 19-те пътуващи, включително двама шофьори, 13 бяха откарани в болницата в града. След направени медицински прегледи и изследвания, трима от тях останаха в ортопедичното отделение на болницата. Останалите пътници продължиха екскурзията си до Босна и Херцеговина. \r\nБългарският посланик в Република Сърбия Радко Влайков изпрати благодарствено писмо до министъра на здравеопазването на Република Сърбия Златибор Лончар, в което изказва специална благодарност към доктор Иван Милойевич и неговите колеги от болницата в Чуприя за професионализма и грижите за пострадалите при катастрофата български граждани. \r\n„Възникналата около катастрофата ситуация е поредният пример как двете държави взаимно могат да си помагат в критични ситуации за техни граждани“, пише посланик Влайков в писмото и напомня как по време на наводненията в Сърбия през май 2014 г. България е една от първите държави, която изпраща помощ. Тогава в района на град Чуприя от България веднага пристигат спасителни екипи, отводнителна техника и хуманитарна помощ. \"Сега, със своя висок професионализъм и изключително човешко отношение,  лекарите от болницата в Чуприя оказаха безценна помощ на пострадалите при катастрофата български граждани\", се казва още в писмото.", "date": "2018.05.01", "title": "МВнР: Българските граждани, пострадали при пътния инцидент край сръбския град Чуприя, отпътуваха за родината"}
{"url": "http://www.focus-news.net/news/2018/05/01/2517050/pregled-na-mezhdunarodnite-novini-do-18-chasa-agentsiya-fokus.html", "text": "Международната агенция за атомна енергия (МААЕ) потвърди, че „не разполага с достоверни данни за дейността на Иран, насочена към разработване на ядрено оръжие след 2009 г.“. Съветът на директорите на МААЕ достигна до извода, че въпросът е закрит на основание доклад, представен още през 2015 г. Това се казва в изявление на организацията, публикувано във вторник, 1 май.\r\nДокументът бе разпространен ден, след като министър-председателят на Израел Бенямин Нетаняху обяви за наличието на нови доказателства, че Иран има секретна програма за разработване на ядрено оръжие, която може да бъде възобновена във всеки един момент. При това Нетаняху се позова на „таен атомен архив“ на Иран, от който през последните седмици израелските спецслужби са успели да получат „десетки документи“.\r\nСАЩ оцениха изявлението на Израел като заслужаващо доверие. Нетаняху направи разкритията в навечерието на 12 май, когато държавният глава на САЩ Доналд Тръмп трябва да обяви дали страната му ще остане в споразумението за ядрената програма на Иран, постигнато през лятото на 2015 г. \r\nМААЕ не коментира директно обвиненията на Нетаняху, подчертавайки, че „не обсъжда публично въпроси, свързани с подобна информация“. Същевременно организацията отбеляза, че „оценява всяка налична информация, засягаща сигурността“.\r\nВърховният представител на Европейския съюз по въпросите на външните работи и политиката на сигурност Федерика Могерини също заяви, че няма доказателства за нарушаването от страна на Иран на условията на ядрената сделка. Тя припомни, че от 2015 г. насам МААЕ е разпространила вече 10 доклада, потвърждаващи, че Техеран спазва сделката, постигната със световните сили.\r\n*** Голям пожар гори в завод за производство на батерии в близост до град Ксанти в североизточната част на Гърция. \r\nОгънят е избухнал след 13 часа във вторник. Местните медии съобщават, че пожарът е унищожил главния обект, като уточняват, че горят предимно запалими материали, течности за батерии и пластмаса, и поради тази причина има опасност от експлозии. В тази връзка не се изключва възможността да бъде разпоредена евакуация на населените места, разположени в близост до завода. \r\nКъм момента се съобщава за един пострадал – служител в завода, който е настанен в болница заради поради проблеми с дишането. Състоянието му обаче е стабилно. \r\nОбщо 39 пожарникари с 11 превозни средства участват в потушаването на пожара.Причините за инцидента все още не са установени. \r\nЗаводът Sunlight е един от най-големите за производство на батерии и акумулатори в Европа.\r\n*** Започва евакуация на района около пожара в завод в Ксанти. Работата на пожарните екипи е затруднена от силните ветрове. Има малки експлозии. Небето е почерняло на няколко километра. Хората казват, че трудно се диша. Според първоначалната информация пожарът се дължи на късо съединение в склад за продукция на слънчеви батерии. Евакуацията на всички квартали под тежкия дим е заради естеството на химическите съставки.\r\n*** Десетки хора са загинали при двоен самоубийствен атентат, извършен срещу джамия и пазар в град Муби в Североизточна Нигерия.\r\n„Имаме десетки загинали и ранени хора в болницата, спасителната операция все още продължава“, разказва местният доброволец Хабу Салех.\r\nНе се привеждат допълнителни данни, включително и за това коя групировка е отговорна за атентата.\r\n*** Повечето страни от Централна и Източна Европа понастоящем се радват на силен икономически ръст, се казва в последния доклад на Economist Intelligence Unit (EIU), в който се подчертава, че тази тенденция може да се запази още няколко години. В текста обаче са отправени предупреждения, че дългосрочните перспективи за региона предвиждат бавен темп на сближаване с развитите европейски страни. \r\nСред 16-те страни, включени в изследването,  са 11 държави от ЕС (България, Хърватия, Чешка република, Естония, Унгария, Латвия, Литва, Полша, Румъния, Словакия и Словения) и пет държави от Западните Балкани (Албания, Босна и Херцеговина, Черна гора и Сърбия).\r\nПрез последното десетилетие повечето от тях са направили големи крачки в подобряването на своята бизнес среда, се казва в доклада. Въпреки това, темпът на реформи изглежда се забавя, особено за някои страни, които вече са се присъединили към ЕС.\r\nИзтичането на населението в региона и увеличаването на недостига на умения ще представляват все по-сериозно предизвикателство. Централна и Източна Европа застарява бързо, съобщава докладът на EIU.\r\nОсвен това, силната емиграция, особено на квалифицираните работници, ще продължи. През последните 25 г. около 20 милиона души са напуснали региона – над пет процента от населението , като повечето от тях са млади и добре образовани хора.\r\nДокладът на EIU посочва, че почти три десетилетия от началото на прехода в Централна и Източна Европа през 1989 г., постигнатото икономическо представяне в региона е разнородно. Напредъкът в сближаването на нивата на доходите с 15-те държави-членки на ЕС преди разширяването през 2004 г. е скромно, особено след глобалната финансова криза през 2008 г.\r\nДокладът посочва, че могат да се разграничат три фази от прехода. Първата фаза е през 90-те години, особено през първата половина на десетилетието, белязани от дълбоки рецесии и от влиянието на конфликтите в Западните Балкани.\r\nСлед 2000 г. в повечето страни от Централна и Източна Европа има бързо възстановяване и наваксване с 15-те страни от ЕС. Тази втора фаза продължава до световната финансова криза през 2008 г. След това темпът на сближаване се забавя, особено в Западните Балкани, се казва в доклада.\r\nМоделът на растеж на прехода е достигнал границите си и сега има нужда от разработване на стратегии за растеж, който да не е изцяло зависими от преки чуждестранни инвестиции, предупреждават експертите. \r\nОколо половината от страните в групата са имали бързо сближаване с останалите страни в ЕС. Това са Полша, Словакия и трите балтийски държави Литва, Латвия и Естония. За Чешката република, Словения, България и Румъния и особено за Унгария темпът на сближаване е по-скромен.\r\nПрез 2017 г. Хърватия е била по-бедна спрямо 15-те държави от ЕС, отколкото е била през 1989 г.\r\nСветовната икономика най-накрая стъпва на крака, но средносрочните перспективи за растеж на региона остават слаби, е заключението в доклада.\r\n*** Най-малко 20 хиляди привърженици на лидера на арменската опозиция Никол Пашинян са се събрали в столицата на страната Ереван във вторник, докато той предупреди парламента за възможни масови безредици, ако не го изберат за министър-председател.\r\nДемонстрантите се събраха на централния площад в Ереван, където викат „Пашинян е премиер“, докато гледат парламентарната сесия на гигантски екрани.\r\n***", "date": "2018.05.01", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/05/01/2517049/blagoevgrad-intenziven-e-trafikat-po-avtomagistrala-struma-glaven-pat-e-79-i-vtoroklasen-pat-19-simitli-gotse-delchev.html", "text": "Трафикът по автомагистрала „Струма“, главен път Е-79 и второкласен път 19 Симитли – Гоце Делчев е интензивен. Това съобщиха за Радио „Фокус“ – Пирин от Областно пътно управление – Благоевград. Няма данни за образували се задръствания или колони от автомобили. През деня не са регистрирани тежки пътни инциденти в Благоевградска област. В една лента се извършва движението по пътя Дъбница – Фъргово, поради частични ремонтни дейности на асфалтовата настилка. Участъкът е сигнализиран с пътни знаци за срок до 4 май. В областта няма въведени други ограничения за движение. \r\nПреминаването през граничните пунктове „Кулата“ и „Илинден“ се извършва без проблеми.\r\nЛора КАЛЧЕВА", "date": "2018.05.01", "title": "Благоевград: Интензивен е трафикът по автомагистрала „Струма“, главен път Е-79 и второкласен път 19 Симитли – Гоце Делчев"}
{"url": "http://www.focus-news.net/news/2018/05/01/2517047/newpost-gartsiya-76-pozharnikari-i-23-pozharni-avtomobili-uchastvat-v-gaseneto-na-pozhara-v-ksanti.html", "text": "23 пожарни автомобили и 76 пожарникари участват в гасенето на пожара в завод в Ксанти, предава newpost.gr. Офисите в завода са напълно унищожени, както и основната сграда, в която се произвеждат слънчеви батерии. В целия район се търсят водоизточници, от коиъо да се вземе вода.", "date": "2018.05.01", "title": "„Newpost” (Гърция): 76 пожарникари и 23 пожарни автомобили участват в гасенето на пожара в Ксанти"}
{"url": "http://www.focus-news.net/news/2018/05/01/2517043/kathimerini-aleksis-tsipras-i-ministri-ot-kabineta-mu-shte-posetyat-lesbos-na-fona-na-uvelichenite-pristiganiya-na-migranti-i-naprezhenieto-na-ostrova.html", "text": "Министър-председателят на Гърция Алексис Ципрас и няколко членове на кабинета му ще посетят през следващите два дни източния егейски остров Лесбос, за да успокоят обществените настроения на фона на увеличения приторк на пристигащите мигранти от Турция и напрежението сред търсещите убежище, отбелязва електронното издание Kathimerini.\r\nОфициалните лица на Атина, които ще присъстват на конференция за регионално развитие, ще посетят острова само няколко дни, след като десетки крайнодесни екстремисти атакуваха група от около 200 мигранти и търсещи убежище, които протестираха на главния площад в столицата на Лесбос срещу съдебно решение, което им пречи да бъдат прехвърлени в континенталната част на страната. \r\nИнцидентът бе последван от вълнения в центъра за прием на мигранти в Мория, където местните жители често изразяват загриженост от значителното увеличение на пристигащите от Турция мигранти. \r\n„Не е обичайно половината правителството да бъде на едно място и особено не един остров\", заяви за изданието кметът на Лесбос Спирос Галинос. „Това е възможност за тях да се срещнат с хората и да им дадат някои отговори лице в лице\", подчерта Галинос. \r\nКакто той, така и представителите на местните власти на други гръцки острови, разположени на „фронтовата линия“ на миграционната криза многократно призоваха Атина за мерки за облекчаване на натиска върху пренаселените лагери чрез увеличаване на прехвърлянията на мигранти в континенталната част и ускоряване на връщането на отхвърлените кандидати в Турция.\r\nМежду януари и април обаче от острова бяха прехвърлени 4 784 души, а в Турция бяха върнати едва 112 мигранти. Междувременно островите Лесбос, Самос, Хиос, Кос и Лерос съобщиха официални данни за 7594 новопристигнали от Турция мигранти.\r\n„Системата за завръщане в Турция не работи, а би трябвало да служи като противовес на пристигащите\", коментира кметът на Самос Михалис Ангелопулос.\r\nКритиците също така заявяват, че правителството не използва средства от ЕС за подобряване на условията в т.нар. горещи точки и други съоръжения за мигранти. Например средствата за увеличаване на капацитета на канализационната система в лагера в Мория, заделени през 2016 г., остават неизползвани, което означава, че тръбите, пригодени за обслужване на 800 жители, трябва да се справят с отпадъците на население от над 6 500 души.\r\n„Това е трескава бомба за общественото здраве и по-нататъшно разгневяване на местната общност, която вече е изчерпана от ситуацията\", обяснява Галинос. \r\nСпоред официални данни, на островите понастоящем има около 15 700 мигранти и бежанци в съоръжения, построени за максимум 7 000 души.Тереза Герова", "date": "2018.05.01", "title": "Kathimerini: Алексис Ципрас и министри от кабинета му ще посетят Лесбос на фона на увеличените пристигания на мигранти и напрежението на острова"}
{"url": "http://www.focus-news.net/news/2018/05/01/2517052/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nПрез нощта ще бъде предимно ясно и почти тихо. След полунощ над източните райони ще започнат да се образуват мъгли или ниска облачност. Минимални температури, в повечето места, между 8° и 13°. На 02.05.2018 г. отново ще бъде предимно слънчево. В сутрешните часове на много места в източните райони ще има мъгла или ниска облачност. След обяд, главно над планинските райони от Западна България ще се развива купеста облачност и на отделни места отново ще превали и прегърми. Ще духа слаб до умерен източен вятър. Топло време с максимални температури между 24°-29°, по-ниски по Черноморието, в София около 25°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.; \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 20.05.2018 г.\r\nАМ „Хемус“: \r\nОбласт София: \r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nОбласт Варна: Движението по АМ ,,Хемус“ от км 407+000 /Повеляново/ до км 425+500 /Варна/ се осъществява с повишено внимание поради частични ремонтни дейности на асфалтовата настилка. Движението се осъществява съобразно създадената ВОД. Ремонтните дейности започват от Повеляново посока Варна южно платно и продължават посока Варна – Повеляново северно платно. Срок до 04.05.2018 г.\r\n\tДвижението по АМ ,,Хемус  от км 422+000 /п.в. Летище/ до км 407+000                   /Повеляново/ се осъществява с повишено внимание, поради косене на тревни площи  под мантинели в северното платно. Срок до 04.05.2018 г.\r\nАМ „Струма“: \r\nОбласт Перник:\r\n- Движението в участъка от п.в. „Долна Диканя“ до п.в. „Дупница“ от км 36+890 до км 50+780 посока Кулата е ограничено поради подмяна на дилатационни фуги на виадукт при км 46+150.\r\nОбходен маршрут: по път I-1 п.в. „Д. Диканя – разклон с. Дрен – разклон с. Тополница – п.в. „Дупница-север“. Срок до 21.06.2018 г.;\r\n- Движението по АМ \"Струма\" от км 30+353 до км 33+252 посока София е ограничено поради ремонтни дейности. Движението се извършва двупосочно в платното посока Благоевград. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 31.05.2018 г.\r\nОбласт Кюстендил:\r\nОграничава се движението по АМ „Струма“ от пътен възел „Долна Диканя“ до пътен възел „Дупница Север“ от км 36+890 до км 50+780 поради извършване на ремонтни дейности по подмяна на дилатационна фуга на виадукт при км 46+150 (дясно и ляво платно). Ремонтните дейности ще се извършат на два етапа. \r\n\tІ-ви етап: ремонтни дейности в дясното платно посока Кулата (дясно платно затворено) Обходният маршрут в посока Кулата е следният: Движението при пътен възел Долна Диканя км 37+160 дясно платно се отбива по път І-1, през с.Долна Диканя, връзка при с.Дрен, връзка при с.Делян, връзка с.Тополница и при пътен възел \"Дупница Север\", км 50+780 се включва в АМ „Струма“. \r\n\tІІ-ри етап: ремонтни работи в лявото платно (ляво платно затворено). Обходният маршрут посока София е следния: от пътен възел „Дупница Север“ км 51+200, движението се отбива по път І-1, връзка с.Тополница, връзка с.Делян, през с.Долна Диканя и при п.в. „Долна Диканя“ км 37+160 се включва в АМ „Струма“. За началото на втория етап ще се подаде допълнителна информация.Срок до 21.06.2018 г.\r\nАМ „Марица“: няма.\r\nАМ „Черно море“: Движението по АМ ”Черно море” Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nОбласт Перник: Движението по АМ \"Люлин\" при км 16+460  в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nДвижението по път Е79 Монтана - Враца в района на с. Сумер от км 120+920 до км 125+450 се осъществява двупосочно в едната лента поради машинно подравняване на банкети. Срок до 04.05.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 02.05.2018 г.\r\nДвижението по път I-1 Ботевград - Мездра от км 175+600 до км 190+000 се осъществява поетапно в една лента поради ремонтни дейности по асфалтовата настилка в двете посоки. Движението се извършва в свободната лента. Срок 02.05.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движение в една лента по път Русе – Разград – Шумен от км 59+100 до км 59+400  в село Осенец  поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.; \r\nОбласт Русе: Дунав мост Русе/ от км 0+000 до км 1+057 ремонтни дейности на асфалтовата настилка на мостовото съоръжение ремонта ще се извършва през светлата част на деня. Участъка е сигнализиран с пътни знаци. Срок до 02.05.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: Движението по път Габрово – В.Търново в участъка Цинга – Дебелец от км 115+300 до км 131+000 се осъществява с повишено внимание поради изсичане на храсти. Срок до 04.05.2018 г.\r\nОбласт Хасково: \r\n- На път І-5 между с. Козлец и границата на Област Хасково в посока Кърджали от км 308+000 до км 319+100 се извършва частичен ремонт на асфалтовата настилка. Движението се осъществява с повишено внимание двупосочно в едната лента в ремонтната зона. Да се спазват ограниченията на временната сигнализация. Срок до 03.05.2018 г.\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение в една лента по път I-5/Е85 сп. Джебел - п.в.Кирково - граница Гърция в участъка р-н с. Седлари - р-н с. Загорско от км 355+885 до км 356+113 поради извършване на строително ремонтни дейности по възстановяването на дилатационна фуга на мост над р. Джебелска. Срок до 03.05.2018 г.\r\nОбласт Русе: Две Могили – Полско Косово от км 26+800 до км 65+200 ремонтни дейности на асфалтовата настилка. Участъка е сигнализиран временно. Срок до 04.05.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Кюстендил: Движението по път І-6 Ябълково – Драгомирово в участъка от км 29+000 до км 40+860 се осъществява с повишено внимание, поради ремонтни дейности по асфалтовата настилка. Участъкът е сигнализиран с пътни знаци. Срок до 03.05.2018 г.; Движението по път І-6 ГКПП Гюешево – Кюстендил от км 0+375 до км 18+000 се осъществява с повишено внимание, поради ремонтни дейности по асфалтовата настилка. Участъкът е сигнализиран с пътни знаци. Срок до 03.05.2018 г.\r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: движението в участъка Ветрен – Бургас от км 487+500 до км 490+700 се осъществява в една лента поради ремонтни дейности на асфалтовата настилка. Организацията на движение е сигнализирана с пътни знаци. Срок до 13.05.2018г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\nОбласт Ямбол: \r\nДвижението в участъка Могила – Елхово от  км 257+000 до км 272+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 02.05.2018 г.; \r\nДвижението в участъка к-ше Бояново – к-ще Кирилово от  287+000 до км 288+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 04.05.2018 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nДвижението в участъка Момин проход – Костенец от км 141+000 до км 142+000 се осъществява в една лента поради изкопни работи и полагане на водопровод в дясната лента посока Костенец. Движението се извършва двупосочно в лентата посока Момин проход. Срок 04.05.2018 г.\r\nОбласт Пазарджик: Движението по път І-8 граница София обл. - Белово се осъществява в една лента, от км 147+000 до км165+000, чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 02.05.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението в участъка Обзор – Сарафово от км 165+500 до км 224+100 се осъществява в една лента на определени участъци поради частични ремонтни дейности по асфалтовата настилка. Участъкът е сигнализиран с пътни знаци. Срок 07.05.2018 г.;\r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 07.05.2018 г.;\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.;\r\nДвижението по път I-9 „Варна-Сл.бряг-Бургас” от км 210+862.10 до км 215+629.05 в участъка „Ахелой-Поморие“ във връзка с изпълнение на СМР на обект: „Реконструкция на път I-9 „Варна-Сл.бряг-Бургас” с изграждане на второ платно от км 212+233.06 до км 217+000 /километраж по проект/ от км 210+862.10 до км 215+629.05 /километраж по съществуващ път/“, ще се осъществява съгласно Временна организация на движението:\r\nВОБД предвижда движението да се отклонява по алтернативен маршрут:\r\n-\tПосока Бургас- Варна и обратно: Път I-9 /км 229+700 Пътен възел Бургас „Север“/ - път III-906-път III-906/км 52+500 Каблешково, пътно кръстовище с път III-6009/ -път III-6009– път I-9/км 209+900 пътно кръстовище след Ахелой/ и обратно.\r\n-\tПосока Ахелой-Поморие и обратно:Път I-9 /км 209+900 пътно кръстовище след Ахелой/ -път –III6009 – път III-906 от км 52+500 /гр. Каблешково пътно кръстовище с път III-6009 / до км 57+700/ пътно кръстовище с общински път GBS1149 с III-906, Каблешково-Бургас – Каменар-Поморие/ - общински път GBS1149 – път I-9 /км 217+800 гр. Поморие/ и обратно\r\nДвижението се регулира от пътни знаци. Срока на продължителността на действие на ВОБД ще е до 18.06.2018 г.Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nПът ІІІ-1972: Движението по път IІІ-1972 Дъбница – Фъргово в участъка от км 0+000 до км 28+000 се осъществява в една лента за движение, поради частични ремонтни дейности на асфалтовата настилка. Участъкът е сигнализиран с пътни знаци. Срок до 04.05.2018г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 4+000 до км 5+000 в участъка Крайморие - Росенец се извършва почистване на окопи.Организацията на движение е сигнализирана с пътни знаци и регулировчици. Срок до 10.05.2018 г.;\r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 10.05.2018 г.;\r\nПът III-208: Движението по път III-208 от км 51+000 до км 92+000 в участъка „Добромир-Айтос” почистване на окопи и попълване на банкети. Организацията на движение е сигнализирана с пътни знаци.Срок до 04.05.2018 г.\r\nПът III-539: Движението по път III-539 Вратица – Караново от км 30+000 до км 37+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 04.05.2018 г.\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.05.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г.\r\nПът III-9008: Движението по път III-9008 Полски Извор – Братово от км 6+650 до км 7+400 изграждане на водопровод и канализация в обхвата на път III-9008“. Скоростта на движение се ограничава на 30 км/ч. Движението се регулира от пътни знаци. Срока на продължителността на действие на Срок до 05.05.2018 г.\r\nПът II-9061: Движението по път III-9061 Александрово – Слънчев бряг от км 0+000 до км 7+500 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 07.05.2018 г.;\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-9004: Движението  по път III-9004 ,,Падина –Житница”  се осъществява с повишено внимание, поради ремонтни дейности на асфалтовата настилка. Движението в района се регулира от сигналист. Срок до 02.05.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движение с повишено внимание по път II-53 Поликраище – Елена в участък от км 16+800 до км 17+570 поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 02.05.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: \r\nПът II-11: Движението по път II-11 в участъка с. Арчар – с. Добри дол от км 15+000 до 18+000 се осъществява с повишено внимание поради локален ремонт на асфалтовата настилка. Движението в района се регулира от сигналисти и пътни знаци. Срок до 04.05.2018 г.;\r\nПът II-14: Движението по път II-14  Видин-  ГПКП „Връшка чука“ в участъка между с. Бела Рада - с. Войница от км 8+000 до 10+000 се осъществява с повишено внимание поради частични ремонтни дейности по асфалтовата настилка. Движението  в района се регулира от сигналисти. Срок до 04.05.2018 г.\r\n  Път III-112: Движението по път III-112  Видин – Добри дол – Тополовец от км 5+000 до 10+500 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 04.05.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-103: Стесняване на една от лентите за движение по път III-103 Г. Бешовица ¬– Роман от км 22+000 до км 33+000  поради частични ремонти на асфалтовата настилка. Ограничението е сигнализирано с пътни знаци. Срок 05.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.;\r\nПът II-44: Движението по път II-44 Драгановци – Габрово от км 14+600 до км 23+978,36  и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.;\r\nПът II-404: Движението по път III-404 Богатово – Севлиево в участъка от км 2+000 до км 4+777 се осъществява с повишено внимание поради изсичане на храсти, оформяне на окопи и подравняване на банкети. Срок до 04.05.2018 г.;\r\nПът II-4041: Движението по път III-4041 Севлиево –  Янтра в участъка от км 0+000 до км 13+701 се осъществява в едната лента поради извършване на частични ремонтни дейности по асфалтовата настилка. Срок до 04.05.1018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.; \r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.;\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІ-62: Движение с повишено внимание по път II-62 от разклона за с. Ямен до разклона за с. Мърво дол от км 15+000 до км 17+000 поради извършване на машинно подравняване на банкети. Сигнализирано с пътни знаци. Срок до 03.05.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nПът III-865: Движението по път III-865 Ардино – с. Ленище при км 34+120 се осъществява в една лента поради частични ремонтни дейности по асфалтовата настилка. Срок до 10.05.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 02.05.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 73+201 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.\r\nПът III-305: Движението по път III-305 Садовец – Гложене в участъка от км 25+000 до км 62+000 се осъществява с повишено внимание поради частичен ремонт на асфалтовата настилка. Срок 10.05.2018г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІ-11: Движението по път ІІ-11 Лом - Горни Цибър е ограничено за тежкотоварни автомобили над 12 тона поради ремонт на пътно тяло и настилката в участъка от 46+000 км до 68+280.\r\nОбходен маршрут: по път ІІ-81, след това по път ІІІ-133 до гр. Вълчедръм и по път ІІІ-818 до Горни Цибър и обратно. Срок до 08.05.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Орсоя – Горни Цибър от км 44+000 до км 46+600 в района на гр. Лом се осъществява с повишено внимание и се регулира от сигналисти поради ремонтни дейности по асфалтовата настилка. Срок до 04.05.2018 г.\r\nПът II-81:Ограничено движение по път ІІ-81 Било Петрохан - Бързия от км 51+840 до км 70+785 по посока Бързия, поради поставяне на мантинели. Движението се регулира от сигналисти. Срок до 14.05.2018 г. \r\nПът III-101: Движението по път ІІІ-101 Мърчево-Лехчево от км 41+516 до км 55+884 се осъществява двупосочно в едната лента поради ръчен и механизиран земен изкоп и почистване на земни окопи. Срок до 04.05.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 15.05.2018 г.;\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 04.05.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.;\r\nПът III-842: Движението по път ІІІ-842 Юндола - Белово се осъществява в една лента, от км 23+000 до км 25+000 чрез поетапно затваряне на лява и дясна ленти за движение поради частични ремонтни дейности на асфалтовата настилка.Срок до 02.05.2018г. \r\nПът ІІІ-1801: Движението по път ІІІ-1801 О.п. София – кв. Суходол – Мало Бучино – Голямо Бучино – Перник в участъка граница с Област София посока Перник от км 10+000 до км 17+000 се осъществява в една лента поради подвижни ремонтни дейности, машинно подравняване на банкети, оформяне на окопи и отстраняване на повредени площи и деформации в асфалтовата настилката. Водачите на МПС да се движат с повишено внимание и съобразена скорост. Срок: 21.05.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-1031: Движението по път III-1031 Роман -Червен бряг в района на с.Реселец от км 15+000 до км 20+000  е  с регулиране в едната лента поради  асфалтополагане. Срок до 03.05.2018 г.\r\nПът ІI-3502: Движението по път ІI-3502 Брестовец – Горталово от км 20+000 до км 23+000 се осъществява с повишено внимание поради ремонтни дейности по асфалтовата настилка. Срок до 03.05.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 20.05.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г.\r\nРемонтни дейности:.\r\nПът III-501: Движението по път III-501 Басарбово – Иваново от км 3+700 до км 22+100 се извършва с повишено внимание, поради ремонтни дейности на асфалтовата настилка. Движението се регулира от сигналисти. Срок до 02.05.2018 г.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г.\r\n Път ІІІ-864: Движението по път ІІІ-864 с. Проглед – к.к. Пампорово от км 2+450 до км 2+550 се осъществява в една лента, поради пропадане на банкет.Участъка е сигнализиран с пътни знаци. Срок до 04.05.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.05.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино, при км 16+395, се осъществява в лявата лента поради пропаднал банкет и подкопано платно за движение с ширина 0,5 м и дължина 10 м в дясно. Участъкът е сигнализиран с пътни знаци. Срок до 03.05.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 02.05.2018 г.\r\nРемонтни дейности:\r\nПът ІІІ-867: Движението по път ІІІ-867 Средногорци – Мадан – Печинско, от км 0+000 до км 13+800, се осъществява с повишено внимание в свободната лента, съобразно създадената организация на движение, поради оформяне на окопи и почистване на свлечени земни маси. Срок до 04.05.2018 г.\r\nПът ІІІ-868: Движението по път ІІІ-868 Рудозем – Смолян, от км 1+300 до км 6+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 04.05.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-16: Движението по път II-16 Своге-София от км 60+000 до км 75+000 се осъществява с повишено внимание поради почистване на пътните регули и паднали камъни. Срок до 02.05.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 Казичене – АМ \"Тракия\" /Софийски околовръстен път/ от км 32+970 до км 34+513 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок до 09.05.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради превантивен ремонт. Срок 25.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът III-5008: Движение с повишено внимание по път с. Борилово - с.Пряпорец от км 0+000 до 10+580 поради извършване на машинно косене на тревни площи.Движението в района се регулира от сигналисти. Срок до 02.05.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-202:Движение с повишено внимание по път III-202 Опака – Попово от км 52+553 до км 66+144 поради ремонт на пътната настилка. Срок до 02.05.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: \r\nпът III-7003: Движението по път Пристое – Каолиново да се извършва с повишено внимание поради частични ремонтни дейности по асфалтовата настилка. Срок до 04.05.2018г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът II-53: Движението по път III-53 в участъка Ямбол – Калчево от  км 154+000 до км 161+500 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 03.05.2018 г.\r\nПът III-5304: Движението по път III-5304 в участъка Ямбол – Окоп от км 0+000 до км 6+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 03.05.2018.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7072: Движението по път III-7072 в участъка Търнава – Ямбол от км 17+000 до км 20+000 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 04.05.1018 г.;\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.05.01", "title": "Актуална пътна обстановка към 17.30 часа"}
{"url": "http://www.focus-news.net/news/2018/05/01/2517055/plovdiv-uchenitsi-ot-selskostopanskata-gimnaziya-v-grad-sadovo-se-predstaviha-na-mnogo-dobro-nivo-na-zaklyuchitelniya-etap-ot-sastezanieto-mlad-fermer.html", "text": "Ученици от Селскостопанската гимназия в град Садово се представиха на много добро ниво на заключителния етап от състезанието „Млад фермер“. Това каза за Радио „Фокус“ – Пловдив Димитър Йорданов, директор на гимназията. „След като се класирахме на първо място в регионалния етап на състезанието „Млад фермер“, бяхме и на националния кръг на неговата заключителна част, която се проведе в Свиленград на 26, 27 и 28 април“, каза Димитър Йорданов. По думите му отборът от Селскостопанската гимназия в Садово се е представил също много добре, като състезателката Мария Димитрова по модул растениевъдство е заела второ място индивидуално. В модул животновъдство състезателката Милка Аргирова  е заела трето място по хигиена на млекодобива, а представителят в механизация на майсторско управление на трактор е заел второ място от 21 човека. „Смятам, че успяхме да представим училището и неслучайно сме заели първо място в Садово. Успяхме да защитим позициите, които завоювахме на регионалния етап от състезанието“, коментира Димитър Йорданов.\r\nВесела КРЪСТЕВА", "date": "2018.05.01", "title": "Пловдив: Ученици от Селскостопанската гимназия в град Садово се представиха на много добро ниво на заключителния етап от състезанието „Млад фермер“"}
{"url": "http://www.focus-news.net/news/2018/05/01/2517051/veliko-tarnovo-ogranicheno-e-dvizhenieto-v-uchastak-ot-patya-mezhdu-selata-stefan-stambolovo-i-obedinenie-zaradi-remontni-deynosti.html", "text": "Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113 заради извършване на ремонтни дейности. От Областно пътно управление – Велико Търново уточниха за Радио „Фокус“ – Велико Търново, че обходният маршрут е през село Полски Сеновец и град Полски Тръмбеш. Ремонтите трябва да приключат до края на юни. Условията за пътуване в областта са нормални. Времето е ясно и слънчево, настилките сухи. Температурата на въздуха е 28 градуса. Движението е не е натоварено. Допълнително въведени ограничения в региона няма. \r\nПроходът на Републиката е отворен за движение, но остава в сила опасността от падащи камъни. Полицейски служители следят за правилното осъществяване на движението във Великотърновска област. Патрули са разположени на входовете и изходите на град Велико Търново, както и в по-натоварените участъци от първокласната и второкласна пътна мрежа. Тежки инциденти до момента не са регистрирани, но органите на реда призовават водачите все пак да карат внимателно.\r\nЛуиза ТРАНЧЕВА", "date": "2018.05.01", "title": "Велико Търново: Ограничено е движението в участък от пътя между селата Стефан Стамболово и Обединение заради ремонтни дейности"}
{"url": "http://www.focus-news.net/news/2018/05/01/2517035/predsedatelyat-na-sos-elen-gerdzhikov-ostavkata-na-vladimir-klisurov-e-byagstvo-ot-otgovornost-za-obeshtaniyata-i-posleditsite-ot-upravlenieto-im-na-rayon-mladost.html", "text": "Оставката на Владимир Клисуров е бягство от отговорност за обещанията и последиците от управлението им на район “Младост”. Това се посочва в позиция на председателя на Столичния общински съвет (СОС) Елен Герджиков относно подадената оставка от изпълняващия длъжността кмет на столичния район “Младост”, изпратена от пресцентъра на СОС.\r\nАгенция “Фокус” публикува пълния текст на позицията без редакторска намеса:\r\n“Зам.-кмета на “Младост” г-н Владимир Клисуров е изборът на г-жа Десислава Иванчева за изпълняващ длъжността кмет на района и това е причината, поради която Столичният общински съвет единодушно гласува кандидатурата му. Днес, 5 дни след избора му, научаваме за желанието му да подаде оставка. Оставката на г-н Клисуров в този момент е бягство от отговорност за обещанията, които дадоха на хората и от последиците от управлението им на район “Младост”.\r\nГ-н Клисуров е част от екипа на г-жа Иванчева, който в последните 2 г. управлява “Младост”, затова няма как да приемем обяснението му, че сега осъзнава своята некомпетентност. Надявам се, че това, което причиняват на жителите на район “Младост” с това прехвърляне на отговорност, не е умишлено и не цели още по-голям хаос в района. В Председателски съвет на Столчния общински съвет ще обсъдим новите обстоятелства и начина, по който можем да гарантираме административното обслужване а гражданите в района”.", "date": "2018.05.01", "title": "Председателят на СОС Елен Герджиков: Оставката на Владимир Клисуров е бягство от отговорност за обещанията и последиците от управлението им на район “Младост”"}
{"url": "http://www.focus-news.net/news/2018/05/01/2517057/predstoyashti-sabitiya-v-stranata-za-2-may-agentsiya-fokus.html", "text": "***\r\nОт 9.00 часа Народното събрание ще проведе заседание. \r\n***\r\nОт 10.00 часа ще се проведе заседание на Министерския съвет. \r\n***\r\nОт 9.30 часа в СOHO на ул. Искър №4 Институтът за пътна безопасност организира бизнес закуска във връзка с рискове за сигурността, които крият проектите на новите: Закон за движение по пътищата, Закон за пътните превозни средства и Закон за водачи на моторни превозни средства.\r\n***\r\nОт 9.30 часа 6 състав на Специализирания наказателен съд ще гледа делото срещу Даниел М. и Христо А., престъпление по служба. \r\n***\r\nОт 9.30 часа 16 състав на Специализирания наказателен съд ще гледа делото срещу Донка Г., Росица Я., Албена А., Веселин С., обвинени в организиране и ръководене на организирана престъпна група. \r\n***\r\nОт 9.45 часа 2 състав на Специализирания наказателен съд ще гледа делото срещу Найден Д., Атанас Д., Васко А. и Иван М., обвинени в организиране и ръководене на организирана престъпна група. \r\n***\r\nОт 11.00 часа 10 състав на Специализирания наказателен съд ще гледа делото срещу Пламен М., Атанас О., Милко М., обвинени в организиране и ръководене на организирана престъпна група. \r\n***\r\nОт 11.00 часа в Национален пресклуб на БТА Чавдар Янев ще проведе пресконференция във връзка със световните енергоспестяващи технологии и „Топлофикация София” ЕАД.\r\n***\r\nОт 11.00 часа в Дома на Европа (ул. \"Г. С. Раковски\" 124) заместник-генералният директор на Генерална дирекция \"Правосъдие и потребители\" Франциско Фонсека Морильо ще проведе среща с представители на потребителските организации, бизнеса и националните органи, отговарящи за защита на потребителите. Модератор на срещата ще бъде председателят на Комисията за защита на потребителите Димитър Маргаритов.\r\n***\r\nОт 11.00 часа в Прес-клуб „България“ на Национален стадион „Васил Левски“ ще се проведе пресконференция, на която можете да научите интересни подробности за турнира по прескачане на препятствия, който ще се проведе за първи път в България в градска среда на 5 май на концертната поляна в Южния парк в столицата.\r\n***\r\nОт 13.00 часа в ДНК – пространство за съвременен танц и пърформанс, Национален дворец на културата ще се състои WATIFY: Inspire to Transform.\r\n***\r\nОт 13.30 часа 14 състав на Специализирания наказателен съд ще гледа делото срещу Въльо В. и Станимир Н., обвинени в организиране и ръководене на организирана престъпна група. \r\n***\r\nОт 14.00 часа Факултетът по Химия и Фармация на Софийския университет (бул. „Джеймс Баучър“ 1) ще проведе ден на отворените врати. \r\n***\r\nОт 17.30 часа в „Къща за литература и превод“ ще с състои професионалната дискусия за литературното картографиране, със специалното уечастие на писателя и преводач Ян Паул Хинрихс от Холандия. Неин модератор ще бъде писателят Александър Шпатов.\r\n***\r\nОт 18.00 часа в Национална библиотека \"Св. Св. Кирил и Методий\" - II етаж издателство \"Захарий Стоянов\" ще представи поетичната книга \"Арена\" от Мая Вапцарова.\r\n***\r\nОт 18.30 часа в Градската градина пред Народния театър „Иван Вазов“ ще бъде представена изложбата „Град Арт“.\r\n***\r\nОт 19.00 часа под стъкления купол на Софийското Ларго ще се проведе Концертен цикъл \r\n„Нюанси в изкуството“ - Спектакъл на Софийски духов оркестър.\r\n***\r\n В зала 1 на НДК най-големи български фолклорни състава – \"Филип Кутев\", \"Тракия\" и \"Пирин\" ще участват в новото издание на \"Нощ на ансамблите\".\r\n*** \r\nОт 10.30 часа в пресклуба на БТА ще се състои пресконференция на ученика от ПМГ\"В.Друмев\" Петко Казанджиев. Темата на пресконференцията е \"Нередности във вътрешноучилищните номинации за излъчване на кандидат за общинската награда \"24 май\".\r\n*** \r\nОт 18.00 часа в зала 30 на Младежки дом ще се проведе среща с представители на сдружение „Терминал България“. \r\n*** \r\nОт 19.00 часа в Спортен комплекс „Ивайло“ ще се проведат „Масови тренировки на стадиона – 2018“ – инициатива на Turnovo Runs. \r\n***\r\nОт 15.30 часа в заседателната зала на 6 ет. в адиминистративната сграда на Община Видин кметът Огнян Ценков, началникът на Регионално управление на образованието Веселка Асенова и Негово Високопреосвещенство Видински митрополит Дометиан ще дадат съвместна пресконференция във връзка с възможностите за изучаване на предмет Религия в детските градини и училища на територията на Общината.\r\n***\r\nОт 17.30 часа в читалня на НЧ „Развитие 1869“ ще се състои представяне на книгата „На глас“ от Джуни Александрова.\r\n***\r\nОт 19.00 часа в камерна зала на ДКТ ще бъде представена постановката „Симулатор за чифтосване“ от Джоузеф Скримшоу.\r\n*** \r\nОт 19.30 часа в НЧ „Развитие – 1884“ Театрален състав при НЧ „Христо Козлев - 1883“ – град Долна Оряховица представя постановката „Свекърва“ по Антон Страшимиров, режисьор Стефка Петрова.\r\n***\r\nОт 17.00 часа в Художествена галерия „Петко Чурчулиев“ ще бъде представена изложбата „Художникът среща писателя“, Фрагменти от колекцията на Националния литературен музей.\r\n***\r\nОт 14.00 часа в сградата на Областна администрация - Ловеч на ул. „Търговска“ №43, зала 101, „Национална компания индустриални зони“ ЕАД ще подпише Меморандум за сътрудничество с Областната администрация в Ловеч.\r\n***\r\nНа сцената на ДКТ  „К. Величков“ в Пазарджик ще се проведат VII-те Национални празници на професионалното фолклорно изкуство.\r\n***\r\nОт 11.00 часа Центърът  за социална рехабилитация и интеграция на лица с онкологични заболявания в Пазарджик ще отбележи 7 години от началото на дейността си. Почетни гости ще бъдат зам.- министърът на Министерството  на труда и социалната политика Росица Димитрова  и Гинче Караминова, председател на ГЕРБ-Пазарджик.\r\n***\r\nВ 11.00 часа пред паметника в местността „Оборище“ ще бъде отслужен молебен-водосвет и ще бъдат положени венци и цветя по повод 142 години от Априлското въстание. \r\n***\r\nОт 9.00 часа в Църногорския манастир „Свети Безсребреници Козма и Дамян“ над брезнишкото село Гигинци ще бъдат отслужени водосвет и Божествена св. Литургия по повод втората годишнина от донасянето в обителта на копието на чудотворната светогорска икона на Пресвета Богородица – Всецарица, осветено в монастира Ватопед на Света гора.\r\n***\r\nОт 18.00 часа в читалище „Развитие“ в Пещера ще бъде представена постановката „На живо от оня свят“, като част от Празниците на културата.\r\n***\r\nОбщинските съветници от ГЕРБ в град Пловдив ще проведат приемни с гражданите. Радослава Ташкова ще се срещне с граждани от 16:00 до 18:00 часа в офиса на ГЕРБ в район „Южен” на ул.”Академик Петър Динеков”№1А.  Георги Василев, от 16:00 до 18:00 часа в офиса на ГЕРБ в район „Южен” на ул.”Академик Петър Динеков”№1А.  Ани Лафчиева, от 17:00 до 18:30 часа в офиса на ГЕРБ в район „Източен” на ул.”Коста Паница”№5. Емил Русинов, от 17:30 до 19:00 часа в офиса на ГЕРБ в район „Източен” на ул.”Коста Паница”№5.\r\n***\r\nОт 9.00 часа в зала 2 на Окръжния съд ще се гледа делото срещу Цветан А., обвинен в умишлено убийство\r\n***\r\nОт 11 ч. в Малка конферентна зала на ГДК \"Борис Христов\" ще се проведе пресконференция по повод предстоящото четвърто издание на Дефиле \"Вино и гурме\" 2018г.\r\n***\r\nОт 11.30 часа в зала 2 на Окръжен съд .ще се гледа делото срещу подсъдимия Атанас А.\r\n***\r\nОт 13.30 часа в зала 2 ще се гледа делото срещу подсъдимите Дженгиз М., Алексей М., Димитър А. и Яман Р., обвинени в държане с цел разпространение прекурсор на наркотични вещества.\r\n***\r\nОт 14.30 часа в зала 10 на Окръжния съд ще се гледа делото срещу подсъдимите  Йордан С., Марин П., Александър К. и Александър Д.\r\n***\r\nОт 12.00 часа ученици от Основно училище „Иван Вазов“ в Русе ще посрещнат седемкратния европейски и световен шампион по свободна борба Валентин Йорданов.\r\n***\r\nОт 18.00 часа в сградата на Екомузей с аквариум археологът Върбин Върбанов ще представи резултатите от теренните проучвания на античната крепост „Тримамиум“ при с. Мечка, Русенско.\r\n***\r\nОт 18.00 часа в зала „Сливен“ с продукцията „Белгийският крал“ ще бъда дадено началото на София Филм Фест 2018г.\r\n***\r\nОт 9.00 часа на плаца пред  РС „Пожарна безопасност и защита на населението“ – Шумен ще се проведе Областно състезание на младежките противопожарни отряди  “Млад огнеборец”.\r\n***\r\nОт 17.30 часа във фоайето на НЧ “Добри Войников-1856“ ще бъде открита документална фото-изложба за живота и дейността на Александър Танев. От 18.00 ч. в концертната зала на читалището ще прозвучи негова музика и ще бъде показан филм за него.", "date": "2018.05.01", "title": "Предстоящи събития в страната за 2 май (Агенция „Фокус“)"}
{"url": "http://www.focus-news.net/news/2018/05/01/2517058/vidin-hilyadi-hora-se-vklyuchiha-v-praznika-v-mestnostta-bozhuritsa-organiziran-ot-turistichesko-druzhestvo-bononiya.html", "text": "Хиляди хора се включиха в празника в местността Божурица, организиран от Туристическо дружество „Бонония” съвместно с Община Видин, съобщиха от пресцентъра на Общината. На събитието присъстваха народният представител Владимир Тошев от ГЕРБ, заместник-кметовете инж. Цветан Асенов, Венци Пасков и секретарят на Общината Иванела Андреева. Д-р Борислав Милчев, председател на Управителния съвет на ТД „Бонония“, отбеляза, че идеята за провеждането на туристическия празник е да бъде възстановена една прекрасна позабравена традиция – любителите на природата да посещават местността Божурица и да се забавляват на открито. От името на кмета на Община Видин Огнян Ценков, Венци Пасков приветства участниците в празника. „На този ден поставяме едно ново начало и традицията ще просъществува дълги години с усилията на всички нас. Доказателство за това са хората, дошли днес на празника. Община Видин подкрепя начинанието на дружество „Бонония“. Нека заедно да се насладим на хубавото време и на разнообразните атракции“, каза Венци Пасков. Организирани бяха безплатни забавления за участниците в празника – преминаване по екопътека, разходка с балон, въжен трамвай, различни спортни игри, народни хора, разходка с електрически колелета, както и състезания по планинско колоездене и пейнтбол. Отличилите се в тях бяха наградени с грамоти, осигурени от Туристическо дружество „Бонония”. За желаещите да се включат в инициативата бе осигурен и безплатен транспорт.", "date": "2018.05.01", "title": "Видин: Хиляди хора се включиха в празника в местността Божурица, организиран от Туристическо дружество „Бонония”"}
{"url": "http://www.focus-news.net/news/2018/05/01/2517054/faz-parvomayskata-demonstratsiya-v-parizh-be-saprovodena-s-bezreditsi.html", "text": "Първомайската демонстрация във френската столица Париж бе съпроводена с безредици, съобщава германският ежедневник Die Frankfurter Allgemeine Zeitung. По данни на полицията служителите на реда са били замеряни с различни предмети. Съобщава се за щети, нанесени от демонстрантите по ресторант, магазин и строителна машина.\r\nСъгласно разпространената информация, в демонстрацията са участвали около 1200 маскирани лица. Кадри, излъчени по телевизиите, показват множество горящи кофи за отпадъци. Уточнява се, че срещу буйстващите демонстранти е употребен сълзотворен газ.Тереза Герова", "date": "2018.05.01", "title": "FAZ: Първомайската демонстрация в Париж бе съпроводена с безредици"}
{"url": "http://www.focus-news.net/news/2018/05/01/2517059/sport-rakovodstvoto-na-tsska-sofiya-potvardi-smyanata-na-stamen-belchev.html", "text": "Ръководството на ЦСКА-София потвърди, че досегашният наставник на футболния отбор Стамен Белчев няма повече да изпълнява функциите на старши треньор и ще бъде заменен от Христо Янев до края на сезона. Съответната информация е публикувана на официалния интернет сайт на клуба.\r\nОт разпространеното съобщение става ясно, че Белчев се оттегля от отбора заради поредицата негативни резултати. Заедно с него ЦСКА-София напускат също и помощниците му Стефан Генов, Даниел Моралес и Ивайло Иванов.", "date": "2018.05.01", "title": "Спорт: Ръководството на ЦСКА-София потвърди смяната на Стамен Белчев"}
{"url": "http://www.focus-news.net/news/2018/05/01/2517048/evakuatsiya-v-gartsiya-pozhar-gori-v-zavod-v-ksanti-obzor.html", "text": "Пожар гори в завод за слънчеви батерии в кв. „Олбия“ в град Ксанти. Гасенето продължава и в момента, като в него участват 76 пожарникари и 23 пожарни автомобили. Пожарът е избухнал в основната сграда. Запалили са се лесно горими материали и пластмаси. Засега е изолирана възможността от експлозия. Районът е ограден от полиция. Работата на пожарните екипи е затруднена от силните ветрове. Има малки експлозии. Небето е почерняло на няколко километра. Хората казват, че трудно се диша. Според първоначалната информация пожарът се дължи на късо съединение в склад за продукция на слънчеви батерии. Офисите в завода са напълно унищожени, както и основната сграда, в която се произвеждат слънчеви батерии. В целия район се търсят водоизточници, от които да се вземе вода. Около 3 часа след възникването на пожара започна и евакуация. Полицията и общинските власти призоваха гражданите да тръгнат към морето, което е на 30 км или задължително да затворят вратите и прозорците. Евкаруирани са кварталите „Олвия“, „Агиос Атанасиос“, „Талатия“, „Космики“, „Тимбано“, „Токсоти“, както и вилната зона в района на река Места (Нестос). Евакуацията се налага заради естеството на химическите съставки, които горят в завода.", "date": "2018.05.01", "title": "Евакуация в Гърция- пожар гори в завод в Ксанти (ОБЗОР)"}
{"url": "http://www.focus-news.net/news/2018/05/01/2517060/gd-granichna-politsiya-na-gkpp-kapitan-andreevo-trafikat-e-intenziven-na-izhod-za-tovarni-avtomobili.html", "text": "На българо-турската граница на ГКПП \"Капитан Андреево\" трафикът е интензивен на изход за товарни автомобили. Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 18:00 часа. На българо-сръбската, българо-македонската, българо-гръцката  и българо-румънската граница трафикът е нормален на всички гранични контролно-пропускателни пунктове.", "date": "2018.05.01", "title": "ГД \"Гранична полиция\": На ГКПП \"Капитан Андреево\" трафикът е интензивен на изход за товарни автомобили"}
{"url": "http://www.focus-news.net/news/2018/05/01/2517061/aktsenti-v-sutreshniya-blok-dobro-utro-balgariya-na-2-may.html", "text": "Жители и общински съветници от Благоевград създадоха инициативен комитет за запазване на разкопките в района на село Покровник, където е открит град от IV век и са входирали искане за провеждане на референдум по темата. Археолози смятат, че разкопките не са толкова ценни, че да бъде изместено трасето на автомагистралата. Това дали да се запазят на място археологическите находки, или да бъдат преместени, ще се реши от Министерството на културата. За този казус и по други въпроси ще разговаряме с директора на Националния археологически институт с музей към Българската академия на науките – доц. д-р Людмил Вагалински. Започва ли месеца на протестите? На 1 май хиляди социалисти от цялата страна се включиха в протеста срещу корупцията и бедността, организиран от БСП. Съюзът на превозвачите в България готви мащабен протест в столицата на 16 май. По данни на организаторите на протеста в Деня на труда са се включили около 15 000 души. Слово произнесоха лидерът на БСП Корнелия Нинова, председателят на Градския съвет на БСП – София Калоян Паргов. Какви са посланията и какво да очакваме, ще коментираме с анализатора Георги Харизанов. На 5 май за пети пореден път, градът на Делю хайдутин ще посрещне гости и приятели на Празника на златоградското чеверме. Как се подготвя градът за празника и какво включва празничната програма, ще разберем от кмет на Златоград Мирослав Янчев. В Садово ще се проведе Фестивал на еко и био производителите. Какво ще могат да видят жителите и гостите на града, ще чуем от репортажа на колегата Весела Кръстева от Радио „Фокус“ – Пловдив. Безплатни прегледи за ученици от първи до четвърти клас в Свищов организира местният Ротари клуб. Повече по темата ни разказва в репортаж колегата от Радио „Фокус“ – Велико Търново Луиза Транчева. \r\nТези и още теми в „Добро утро, България“ от 6.00 до 10.00 часа с водещ Елеонора Чолакова.", "date": "2018.05.01", "title": "Акценти в сутрешния блок „Добро утро, България“ на 2 май"}
{"url": "http://www.focus-news.net/news/2018/05/01/2517062/nimh-utre-otnovo-shte-bade-predimno-slanchevo-s-maksimalni-temperaturi-mezhdu-24-29.html", "text": "През нощта ще бъде предимно ясно и почти тихо. След полунощ над източните райони ще започнат да се образуват мъгли или ниска облачност. Минимални температури, в повечето места, между 8° и 13°. Утре отново ще бъде предимно слънчево. В сутрешните часове на много места в източните райони ще има мъгла или ниска облачност. След обяд, главно над планинските райони от Западна България ще се развива купеста облачност и на отделни места отново ще превали и прегърми. Ще духа слаб до умерен източен вятър. Топло време с максимални температури между 24°-29°, по-ниски по Черноморието, в София около 25°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов.\r\nАтмосферното налягане ще бъде близко до средното за месец май (946 хПа). През деня слабо ще се понижи.   \r\nНад Черноморието преди обяд ще има ниска облачност или мъгла. След обяд ще е предимно слънчево. Ще духа до умерен източен вятър. Максимални температури 18°-21°. Температурата на морската вода е 15°-18°. Вълнението на морето ще бъде 2 бала.\r\nВ планините ще бъде предимно слънчево, след обяд с купеста и купесто-дъждовна облачност и на много места, главно в Рило-Родопската област ще превали и прегърми. Ще духа до умерен югоизточен вятър. Максималната температура на височина 1200 метра ще е около 20°, на 2000 метра – около 13°.\r\nВ четвъртък и петък ще се задържи предимно слънчево и в по-голямата част от страната без валежи. В следобедните часове ще се развива купеста облачност, значителна над планинските райони в Западна България. През първия ден само на отделни места, а през втория на повече места ще има и краткотрайни превалявания с гръмотевици. Вятърът ще остане от изток-югоизток, слаб до умерен. Температурите в източните райони ще се задържат по-ниски, но в останалата част от страната дневните ще достигат 25°-30°. В петък вятърът временно ще стане южен и температурите ще се повишат с още градус-два. В събота ще се развива купесто-дъждовна облачност и на много места, главно в Западна и Централна България ще има краткотрайни, в отделни райони интензивни валежи и гръмотевични бури. Възможни са градушки.", "date": "2018.05.01", "title": "НИМХ: Утре отново ще бъде предимно слънчево, с максимални температури между 24°-29°"}
{"url": "http://www.focus-news.net/news/2018/05/01/2517053/the-times-of-israel-razkritiyata-na-benyamin-netanyahu-za-iran-ne-uspyaha-da-ubedyat-poddrazhnitsite-na-yadrenoto-sporazumenie.html", "text": "Израел започна да споделя разузнавателна информация за предполагаемите ядрени амбиции на Иран, но премиерът Бенямин Нетаняху е изправен пред обвинения, че твърденията му не са подкрепени с доказателства за нарушаването на споразумението от 2015 г., отбелязва вестник The Times of Israel.\r\nСложната презентация на Нетаняху в ефира на телевизията бе изнесена броени дни преди държавният глава на САЩ Доналд Тръмп да обяви решението си дали Вашингтон ще се изтегли от споразумението за ядрената програма на Техеран, което световните сили подписаха през лятото на 2015 г. \r\nПремиерът на Израел заяви, че правителството разполага с десетки хиляди документи от разузнавателните агенти, от които става ясно, че Иран има секретна програма за ядрени оръжия, която може да бъде възобновена във всеки един момент. \r\nНо презентацията, включваща реквизити, видео и слайдове, веднага доведе до обвинения от страна на някои, че Белият дом и Нетаняху са координирали акцията.\r\nНякои анализатори и поддръжници на ядреното споразумение също заявиха, че Нетаняху е представил известни и по-рано подробности и не е представил убедителни доказателства за това, че Иран не спазва условията на сделката. \r\n„Не видях от премиера Нетаняху аргументи за момента за неспазване, т.е.  нарушаване от страна на Иран на ядрените му ангажименти по споразумението\", заяви Върховният представител на Европейския съюз по въпросите на външните работи и политиката на сигурност Федерика Могерини. „И отново - сделката беше сключена, точно защото нямаше доверие между страните, иначе нямаше да настояваме за такава\", припомни италианският дипломат. \r\nМинистерството на външните работи на Франция подчерта, че изявленията на Нетаняху само потвърждават и засилват значението на ядреното споразумение с Иран. Такова е и мнението на британския външен министър Борис Джонсън. „Презентацията на израелския премиер за миналите проучвания на Иран в областта на ядрените оръжия подчертава колко е важно да се запазят ограниченията върху ядрените амбиции на Техеран“, се казва в изявление на Джонсън. \r\nИзявлението продължава с уточнението: „Иранската ядрена сделка не се основава на доверието в намеренията на Иран; по-скоро се основава на строга проверка, включително чрез мерки, които позволяват на инспекторите от Международната агенция за атомна енергия (МААЕ) безпрецедентен достъп до ядрената програма на Иран\".\r\nНетаняху предизвика гнева на Иран, а говорителят на външното министерство в Техеран Бахрам Гасеми определи израелския премиер като „скандален лъжец\". Остра бе и реакцията на първия дипломат на Техеран Мохамед Джавад Зариф.\r\nТръмп обаче приветства презентацията на Нетаняху, както и неговият държавен секретар Майк Помпей, който се срещна с израелския лидер в неделя в Тел Авив.Тереза Герова", "date": "2018.05.01", "title": "The Times of Israel: Разкритията на Бенямин Нетаняху за Иран не успяха да убедят поддръжниците на ядреното споразумение"}
{"url": "http://www.focus-news.net/news/2018/05/01/2517064/plovdiv-ustanovena-e-nezakonna-avtomorga-v-industrialna-zona-zapad.html", "text": "При съвместна проверка на експерти на РИОСВ – Пловдив и полицаи от II-ро РУ на МВР установяват нерегламентирано разкомплектоване на автомобили в частен имот, намиращ се на околовръстния път на Пловдив, в индустриална зона „Запад“. Това съобщиха за Радио „Фокус“- Пловдив от екоинспекцията. На място е констатирано, че в двор, стопанисван от физическо лице, ограден с телена ограда, се съхраняват 10-12 излезли от употреба моторни превозни средства, гуми, авточасти втора употреба, врати, брони и други пластмасови части. Пред оградата, в сервитута на пътя са паркирани още 12 автомобила. На физическото лице са дадени предписания да не извършва дейности по разкомплектоване без издаден от директора на РИОСВ – Пловдив документ по реда на чл. 35 от Закона за управление на отпадъците, както и да се премахнат колите от територията на площадката и пред оградата, като се предадат на фирми, притежаващи разрешителни документи, съгласно Закона.\r\nЗа констатираните нередности от страна на РИОСВ – Пловдив ще бъдат предприети административно-наказателни мерки.\r\nПрез април тази година за констатирани нарушения от съвместни проверки на експерти от РИОСВ – Пловдив и РУ – Карлово в с. Дъбене за извършване на разкомплектоване на излезли от употреба автомобили без издадено от решение от директора на екоинспекцията решение по реда на чл. 35 от Закона за управление на отпадъците, са съставени 2 акта. Те са за установяване на административни нарушения на физическо лице и на фирма. Предвидената в Закона санкция при подобни нарушения за физическо лице е от 1 400 до 4 000 лв., а за юридическо – от 7 000 до 20 000 лв.", "date": "2018.05.01", "title": "Пловдив: Установена е незаконна автоморга в индустриална зона „Запад“"}
{"url": "http://www.focus-news.net/news/2018/05/01/2517066/otets-emiliyan-nay-mnogo-chudotvorni-ikoni-sa-posveteni-na-bozhiyata-mayka.html", "text": "Най-много чудотворни икони са посветени на Божията майка. Това каза за Радио „Фокус“- Бургас отец Емилиян. „Така, както малкото дете се уповава на своята майка и знае, че тя ще го нахрани и напои, ще направи от невъзможното възможно, така и ние се уповаваме на Божията майка. Едни от най-силните икони на Божията майка са разпространени по манастирите в България. „Света Богородица Троеручица“ се съхранява в Троянския манастир. Тя е копие на прочутата икона от Хилендарския манастир. Нейните лечебни свойства помагат на хора с физически недъзи и при безплодие, както и за изцелението на най-различни болести. Много хора казват, че иконата им е помогнала да се излекуват от болести, които лекарите са смятали за неизцерими“. По думите на отеца „Света Богородица Умиление“ се пази в Бачковския манастир. „Легендата разказва, че чрез знамения иконата сама показала, че иска да стои от дясната страна на портата на храма, за да вижда кой с каква душа влиза в него. Тази икона е с едни от най-мощните сили. Лекува тежко болни и безплодие. „Св. Богородица „Млекопитателница“ се намира в църковния музей до Катедралния храм в Русе. Тя е копие на икона, която се пази в Хилендарския манастир в Атон“, каза още отец Емилиян. Той добави, че според вярващите силата на тази икона се крие в изцелението на ракови и сърдечни заболявания.\r\n„Иконата „Света Богородица Осеновица“ е в Рилския манастир. Уникалното в нея е, че около Богородичното изображение в 32 клетки има поставени мощи на светци. Вярва се, че светците, чиито мощи са върху иконата заедно с Божията майка стоят пред Бога и се молят заедно с потърсилите помощ от тях. Иконата изцелява тежки болести и епидемии. Помага за победа при войни“, обясни отец Емилиян.\r\nЯнислава КРЪСТЕВА", "date": "2018.05.01", "title": "Отец Емилиян: Най-много чудотворни икони са посветени на Божията майка"}
{"url": "http://www.focus-news.net/news/2018/05/01/2517068/pazardzhik-matematicheskata-gimnaziya-v-grada-specheli-finansirane-za-inovativen-proekt-po-programa-erazam-za-elektronno-obuchenie.html", "text": "Математическата гимназия „Константин Величков“ в Пазарджик спечели финансиране за иновативен проект по програма „Еразъм+“, озаглавен „Обърната класна стая“, съобщиха за Радио „Фокус“ – Пазарджик от учебното заведение. Целта му е да бъде променена традиционната лекционна форма на преподаване с обучение, което поставя в центъра потребностите и нуждите на ученика. Този тип обучение дава възможност на всички ученици да усвоят новите знания със свое темпо, в спокойна обстановка вкъщи, а в училище да упражняват наученото под ръководството на своите учители. В училището вече е въведен този начин на обучение в часовете по английски език, където учениците получават задания в образователна платформа, имат възможност да проверят отговорите си в електронните си учебници, а в час извършват практически дейности, чрез които прилагат наученото вкъщи. Този нов начин на взаимодействие с учебно съдържание, съобразено със собствения стил на учене, ангажира учениците и дава възможност в часовете да се работи по групи и да се създават различни видове игри за затвърждаване на наученето. Така, използвайки възможностите на съвременните технологии, се засилва положителната мотивация за усвояване на учебния материал и се повишават творческата активност на учениците. Проектът ще даде възможност на шестима учители да посетят структурирани курсове в Дъблин и Манчестър. Най-силно е представена колегията по чужди езици – Мирослава Такева, Димитрийка Боева, Елица Бекярова и Елена Ненкова ще усъвършенстват преподавателските си подходи в смесеното обучение, а д-р Ана Рабаджиийска, старши учител по история и цивилизация и Валентина Малинова, старши учител по информатика и ИКТ ще се запознаят по-подробно с метода на обърната класна стая и ще подобрят своите езикови умения това лято. Реализирането на проекта е поредната стъпка на ПМГ „Константин Величков“ за осигуряване на висококвалифицирана, модерна и конкурентоспособна подготовка на учениците.\r\nАлбена ЖИЛЕКОВА", "date": "2018.05.01", "title": "Пазарджик: Математическата гимназия в града спечели финансиране за иновативен проект по програма „Еразъм+“ за електронно обучение"}
{"url": "http://www.focus-news.net/news/2018/05/01/2517067/afp-maroko-prekasna-diplomaticheskite-si-otnosheniya-s-iran.html", "text": "Мароко прекъсна дипломатическите си отношения с Иран заради предполагаемото участие на Техеран в доставката на оръжие от ливанския му съюзник „Хизбула\" на групировката „Фронт Полисарио“, действаща на територията на Западна Сахара, предава AFP. \r\nМинистърът на външните работи на северноафриканското кралство Насър Бюрита заяви пред репортери, че „наскоро е изпратено оръжие“ на подкрепяния от Алжир „Фронт Полисарио“, която се стреми към независимост. Съответната доставка е била извършена чрез „елемент“ в иранското посолство в Алжир, допълни министърът.Агенция „Фокус“ припомня: \r\n„Фронт Полисарио“възниква през 1973 г. и в първите две години от съществуването си води борба против испанската колонизация, а след 1975 г. срещу мавританските и мароканските действия в Западна Сахара. Организацията се ползва с подкрепата на алжирското правителство. \r\nПрез 1991 г. с посредничеството на ООН е постигнато прекратяване на огъня и е решено година по-късно да се проведе допитване до населението за политическата съдба на Западна Сахара. Референдумът обаче така и не е проведен. \r\nДнес Западна Сахара е разделена на две части. Западната е управлявана от Мароко, а източната (около 1/3 от територията на страната) е под контрола на „Фронт Полисарио“.Тереза Герова", "date": "2018.05.01", "title": "AFP: Мароко прекъсна дипломатическите си отношения с Иран"}
{"url": "http://www.focus-news.net/news/2018/05/01/2517085/gergana-chakarova-dnp-pirin-vse-oshte-ima-debela-snezhna-pokrivka-i-ne-mozhe-da-se-ustanovi-sastoyanieto-na-ekopatekite-na-teritoriyata-na-parka-sled-kraya-na-zimata.html", "text": "Все още има дебела снежна покривка и не може да се установи състоянието на екопътеките след края на зимата. Това каза за Радио „Фокус“- Пирин Гергана Чакърова, експерт „Туризъм“ в Дирекцията „Национален парк Пирин“ (ДНП „Пирин“). „Това ще бъде извършено към края на месец май, когато снежната покривка се стопи и ние можем да се качим“, каза Чакърова. По думите й през лятото на 2017 година експерти и паркова охрана са извършили почистване, опресняване и маркиране на туристическите пътеки на територията на НП „Пирин“. Чакърова подчерта, че ДНП „Пирин“ осъществява регулярна поддръжка на съществуващата туристическа инфраструктура. В това число са информационните табели, местата за отдих, маркировката по туристическите маршрути. „Но след като бъде установена необходимост от това и поради все още съществуващата снежна покривка, същата ще се извърши до края на месец май“, каза още Чакърова.\r\nЛора КАЛЧЕВА", "date": "2018.05.01", "title": "Гергана Чакърова, ДНП „Пирин“: Все още има дебела снежна покривка и не може да се установи състоянието на екопътеките на територията на парка след края на зимата"}
{"url": "http://www.focus-news.net/news/2018/05/01/2517069/gergana-chakarova-dnp-pirin-na-teritoriyata-na-parka-sashtestvuvat-22-markirani-turisticheski-pateki-i-nyakolko-obrazovatelni.html", "text": "На територията на Национален парк \"Пирин\" съществуват 22 маркирани туристически пътеки и няколко образователни. Това каза за Радио „Фокус“- Пирин Гергана Чакърова, експерт „Туризъм“ в Дирекцията „Национален парк Пирин“ (ДНП „Пирин“). „Една от тях е „Дамянишка река разказва”, която следва маршрутът Банско - хижа „Дамяница“. Началната й точка е на около три километра по асфалтовия път Банско - хижа „Вихрен“ - хижа „Дамяница“. Продължителността на похода е около 4 часа в едната посока. Лятото човек спокойно може да вземе това разстояние и дори да успее да се върне обратно в града“, каза Чакърова. По думите й втората е „Към Башлийца“, като до началото на тази пътека се стига по асфалтовия път от Сандански до местността „Попина лъка“. Продължава се около 3-4 километра по бетониран, а после по черен калдъръмен път. Пътеката следва долината на река Башлийца, водосбора на реките Адмегданска, Сърчалийца, Беговица, Московица и Чаирска. Образователната пътека „Към Башлийца“ съдържа информация за геоложките особености на Пирин планина и любопитни факти за растителните и животинските видове. „Третата туристическа пътека е „Ролбан“, която е пригодена за хора със специфични нужди. Тази пътека е образователна в местността „Драгостинов чарк“. Намира се на четири километра над Банско, непосредствено до асфалтовия път за хижа „Вихрен“. Пътеката разполага с всичко необходимо за хората със специални нужди: специална настилка, походи към кътовете за отдих, тоалетна, паркинг и информационни табели, изработени съобразно изискванията за достъп до околна среда“, разказва още Чакърова. „Към царството на еделвайса“ е четвъртата пътека на територията на НП „Пирин“. Направена е през 2007 година. Тя представлява горски път, съчетаващ възможност за практикуване на пешеходен и велотуризъм. Пътеката е подходяща за образователни походи с деца.\r\nЛора КАЛЧЕВА", "date": "2018.05.01", "title": "Гергана Чакърова, ДНП „Пирин“: На територията на парка съществуват 22 маркирани туристически пътеки и няколко образователни"}
{"url": "http://www.focus-news.net/news/2018/05/01/2517088/pazardzhik-tsentarat-za-sotsialna-rehabilitatsiya-i-integratsiya-na-litsa-s-onkologichni-zabolyavaniya-v-grada-shte-otbelezhi-7-godini-ot-deynostta-si.html", "text": "Центърът за социална рехабилитация и интеграция на лица с онкологични заболявания в Пазарджик ще отбележи 7 години от началото на дейността си, съобщи за Радио „Фокус“ – Пазарджик Мария Чергарова, председател на Сдружение за онкоболни и приятели. Тържеството ще се проведе на 2 май от 11:00 часа в центъра на ул. „Ал. Стамболийски” №16. Почетни гости ще бъдат Росица Димитрова, зам.-министър на труда и социалната политика и Гинче Караминова, председател на ГЕРБ-Пазарджик.", "date": "2018.05.01", "title": "Пазарджик: Центърът за социална рехабилитация и интеграция на лица с онкологични заболявания в града ще отбележи 7 години от дейността си"}
{"url": "http://www.focus-news.net/news/2018/05/01/2517065/afp-nay-malko-24-dushi-sa-zaginali-pri-dvoyniya-samoubiystven-atentat-v-severoiztochna-nigeriya.html", "text": "Най-малко 24 души са загинали при двойния самоубийствен атентат в джамия и на пазар в североизточния нигерийски град Муби, предава AFP, като се позовава на данни на полицията.„Засега (броят на смъртните случаи) е 24\", заяви говорител на полицията в африканската страна. \r\nМестни жители обаче представиха данни за по-голям брой жертви. „В мое присъствие в болница бяха предадени телата на 42-ма загинали, 68 са ранени“, разказва доброволка от Муби. Тереза Герова", "date": "2018.05.01", "title": "AFP: Най-малко 24 души са загинали при двойния самоубийствен атентат в Североизточна Нигерия"}
{"url": "http://www.focus-news.net/news/2018/05/01/2517092/emsc-zemetresenie-ot-58-po-rihter-e-registrirano-v-pasifik-antarkticheskiya-region.html", "text": "Земетресение с магнитуд от 5,8 по скалата на Рихтер е регистрирано в Пасифик-антарктическия регион в 5:15 часа (в часовата зона за Нова Зеландия), показва справка на официалната интернет страница на Европейския средиземноморски сеизмологичен център. \r\nТрусът е бил с епицентър 3518 км североизточно от столицата на Нова Зеландия – Уелингтън, и на 4397 км южно от Папеете, столицата на Френска Полинезия. Дълбочината му е била на 10 км под земната кора.\r\nНе се привеждат данни за опасност от образуването на цунами. Тереза Герова", "date": "2018.05.01", "title": "EMSC: Земетресение от 5,8 по Рихтер е регистрирано в Пасифик-антарктическия регион"}
{"url": "http://www.focus-news.net/news/2018/05/01/2517087/afp-broyat-na-zhertvite-na-dvoyniya-samoubiystven-atentat-v-nigeriya-nadhvarli-60-dushi.html", "text": "Повече от 60 души са загинали при двойния самоубийствен атентат в североизточния нигерийски град Муби, предава AFP, като се позовава на данни от местни жители.\r\n„Участвах в погребението на 68 души. Повечето тела бяха донесени от семействата на жертвите“, разказва един от жителите на Муби. Според друг обачежертвите са 73 души. \r\nПървоначално полицията на африканската страна съобщи за най-малко 24 души, загинали при двойния самоубийствен атентат, извършен в джамия и на пазар в североизточния нигерийски град . Още тогава обаче местни жители представиха данни за по-голям брой жертви. \r\nКъм настоящия момент все още няма информация за това коя групировка стои зад нападението. В североизточната част на Нигерия атаките на „Боко Харам“ са чести. Тереза Герова", "date": "2018.05.01", "title": "AFP: Броят на жертвите на двойния самоубийствен атентат в Нигерия надхвърли 60 души"}
{"url": "http://www.focus-news.net/news/2018/05/01/2517093/veliko-tarnovo-211-dushi-sred-koito-i-7-semeystva-se-vklyuchiha-v-parviya-etap-na-proletnata-kampaniya-dvizhi-se-i-pobedi.html", "text": "211 души, сред които и 7 семейства, се включиха в първия етап на пролетната кампания „Движи се и победи“, съобщиха за Радио „Фокус“ – Велико Търново от Регионалната здравна инспекция, която е сред организаторите. Събитието се проведе през изминалия уикенд. Първият поход бе до хижа Божур, която се намира край старата столица. Най-малките регистрирани участници са 4-годишните Ана-Мари Веселинова от ДГ „Здравец“ и Дария Николова от ДГ „Слънчев Дом“. Най-възрастният турист бе Христо Христов на 90 години от Велико Търново. В рамките на инициативата бе измерено кръвното налягане на 94 лица. В похода взеха участие три организирани ученически колектива на Основно училище „П. Р. Славейков“, Основно училище „Димитър Благоев“ и Основно училище „Христо Ботев“, като участниците от ОУ „Христо Ботев“ бяха най-многобройни – 39 деца.\r\nВторият дял от пролетния етап на кампанията ще бъде на 12 май (събота) до Конната база на село Арбанаси. На финала децата, изминали маршрута, ще имат възможност, с помощта на квалифицирани инструктори да се запознаят отблизо с животните и правилата на ездата.\r\nЛуиза ТРАНЧЕВА", "date": "2018.05.01", "title": "Велико Търново: 211 души, сред които и 7 семейства, се включиха в първия етап на пролетната кампания „Движи се и победи“"}
{"url": "http://www.focus-news.net/news/2018/05/01/2517056/ivitsa-dachich-istina-e-che-sarbiya-i-harvatiya-ne-sa-ednakvi-nie-ne-sme-bili-na-stranata-na-hitler.html", "text": "Истина е, че Сърбия и Хърватия не са еднакви, защото ние не сме били на страната на Хитлер и не сме извършили Холокост срещу евреите. Това заяви министърът на външните работи на Сърбия Ивица Дачич в отговор на изявление на хърватския премиер Андрей Пленкович, предава Tanjug, държавната информационна агенция на западната ни съседка.\r\nПо-рано във вторник Пленкович заяви, че „не е добре да се използва думата „война\" в дипломатически или друг смисъл\", и че Сърбия и Хърватия „не са еднакви, не са били и няма да бъдат такива и в бъдеще\".Агенция „Фокус“ припомня:\r\nДвустранните отношения между Сърбия и Хърватия винаги са били съпроводени с трудности заради бремето на историята, но в последно време се изостриха допълнително заради серия инциденти. След скандала, при който лидерът на сръсбките радикали Войслав Шешел нагруби делегацията на Загреб, която бе на двудневно посещение в Белград, и направи опит да разкъса националното знаме на Хърватия, кабинетът на Андрей Пленкович изостри тона срещу западната ни съседка.\r\nПоследва забрана за влизане в Хърватия на сръбския министър на отбраната Александър Вулин, който планираше посещение в концентрационния лагер Ясеновац. Хърватия остава отворена за сътрудничество със Сърбия, но тя все още е твърдо ангажирана да защитава достойнството и националните интереси на страната, увери министър-председателят й Пленкович, като подчерта, че забраната за влизане в страната на Вулин остава в сила. „Смятахме, че пристигането му няма да допринесе за намаляване на напрежението и за изграждане на добри съседски отношения. Това съобщение беше ясно. Искаме да си сътрудничим, доказахме това“, подчерта хърватският премиер. \r\nБелград се закани с контрамерки на решението на Загреб. В отговор държавният глава на Хърватия Колинда Грабар-Китарович заяви, че не се интересува от ответните мерки, които Сърбия ще въведе. „Не се интересувам от отговора на Сърбия, а само как ще продължи диалогът. Сърбия трябва да реши какво да направи по-нататък\", поясни Грабар-Китарович. \r\nПо-късно официален Белград приеме решение за забрана за влизане в страната на хърватския министър на отбраната Дамир Кръстичевич.Тереза Герова", "date": "2018.05.01", "title": "Ивица Дачич: Истина е, че Сърбия и Хърватия не са еднакви, ние не сме били на страната на Хитлер"}
{"url": "http://www.focus-news.net/news/2018/05/01/2517090/blizo-100-mln-lv-se-investirat-za-patishta-v-burgas-i-regiona-obzor.html", "text": "Близо 100 млн. лв. са осигурени от държавата през последните две години и половина за ремонт и строителство на нови пътища, както и за повишаване на пътната безопасност в Бургас и региона. Това съобщи министърът на регионалното развитие и благоустройството Николай  Нанков, който инспектира изпълнението на инфраструктурни обекти в морския град заедно с кмета на община Бургас Димитър Николов и народни представители от региона.  При проверката на ремонта на участъка Бургас-кв. „Ветрен“ министър Нанков отбеляза, че пътната артерия, с дължина 8 км, е входа на града от автомагистрала „Тракия“ и до началото на активния летен туристически сезон ще е напълно обновена, защото бе в лошо състояние. Той добави, че ремонтните дейности се финансират със средства от държавата. Очаква се започналият на 1 май ремонт на участъка Бургас-кв. „Ветрен“ да приключи до 5 юни. Министър Нанков заяви, че за нормалното осигуряване на трафика по Южното Черноморие е нужно да се изведе транзитния трафик за курортите, северно от Бургас. За тази цел държавата ще финансира изграждането на  северната дъга на Бургас.  Регионалният министър уточни, че в момента се довършва изготвянето на подробен устройствен план за обекта. До края на месец юни, най-късно началото на юли, ще стартира процедурата по избор на изпълнител и ако няма обжалване строителството може да стартира до 3-4 месеца. По думите му, ако няма забавяне още през есента можем да започнем строителство, ако не, проектът ще остане за 2019 г.“, каза министърът.\r\nДо 18 юни ще е готов обходът на Ахелой и строителството на скоростната отсечка с четири ленти между Ахелой и Поморие, стана ясно при инспекцията на министър Нанков. Той напомни, че за реализацията на важния пътен проект правителството е осигурило 45 млн.лв. \r\nПо отношение на обходния път на Поморие, част от проекта за скоростен път Бургас- Слънчев бряг, регионалният министър коментира, че има 22 жалби срещу отчуждаването на имоти за изграждане на трасето. По думите му се чака съдебно решение или споразумение със собственици на имоти по казуса, а избран изпълнител има от 2016 г. Министър Нанков обърна внимание, че 95% от трасето е извън главния път, така че строителството може да се извършва и през летния сезон без да се утежнява трафика и да се създават предпоставки за задръствания\r\nСред другите приоритетни проекти за региона министър Нанков посочи рехабилитацията на пътя Малко Търново- Царево. Тази година в него ще бъдат инвестирани 3 млн. лв., с които ще се ремонтират най-тежките участъци. Междувременно започва техническото проектиране за пълна рехабилитация на всички 54 км от републиканското трасе. Приключва и обществената поръчка за избор на изпълнител за изграждане на пътния възел, който да свърже град Камено с АМ „Тракия“. Министър Нанков информира още, че започва и проектиране на пътя Бургас-Варна през Дюленския проход, за да се осигури алтернатива за основната пътна връзка между двата града. \r\nРегионалният министър допълни още, че през средата на месец май започва реалното строителство на пешеходната пасарелка при кръстовището на Атия, която ще е готова за два месеца и половина. Министър обаче подчерта, че така няма да може да се реши проблема с високата скорост. Той подчерта, че държавата влага сериозни усилия за подобряване на пътната безопасност и освен всички акции се заделя и сериозен финансов ресурс, а след въвеждането на тол системата ще има още повече средства. \r\nМинистър Нанков коментира пред журналисти и темата за намерените археологически разкопки при строителството на АМ „Струма“ и желанието на инициативен комитет находките да се запазят с изместване на трасето на магистралата.  „Никога няма да позволим да има конфликт между историята, археологията, екологията и строителството на магистрали. Бъдете убедени, че какво е необходимо от МРРБ ще бъде направено“, подчерта тя. Министърът обясни, че решение за бъдещето на находките ще вземе експертен съвет в Министерството на културата. \r\nТой съобщи още, че на 8 май започва ремонт на 20 км от активната лента на АМ „Тракия“ между Пловдив и Стара Загора, която е в лошо състояние. Тежкотоварните автомобили ще бъдат спрени от движение в участъка в ремонт,  ще има и реорганизация на движение на леките автомобили. Този строителен сезон продължават и ремонтите по АМ „Хемус“ .\r\n„Съобразяваме се с трафика и в летните месеци - юли и август, ще ограничим до минимум дейностите по магистралите. Трябва да си  дадем сметка, че 40 години не са ремонтирани тунелите по „Хемус“ и няма как да ги оправим за 2-3 месеца дори при работа на три смени. За ремонта на една тръба са нужни поне 7-8 месеца“, обясни министър Нанков и напомни, че зимата по нормативни изисквания не може да се работи.", "date": "2018.05.01", "title": "Близо 100 млн. лв. сe инвестират за пътища в Бургас и региона (ОБЗОР)"}
{"url": "http://www.focus-news.net/news/2018/05/01/2517095/plovdiv-za-sedma-poredna-godina-v-grada-shte-se-provede-aktsiyata-v-tarsene-na-dobriya-chovek.html", "text": "За седма поредна година в Пловдив ще се проведе акцията „В търсене на добрия човек”. Това съобщиха за Радио „Фокус”- Пловдив организаторите от Община Пловдив, Националния алианс на хора с редки болести, Асоциация Наследствен ангиоедем и Професионална гимназия по хранителни технологии и техник. Акцията ще се проведе на 10 май (четвъртък) от 11.00 до 18.00 часа срещу стълбите на Каменица (главната улица). Цели се да се издирят най-добрите пловдивчани, предложени от съгражданите си. Организаторите посочват, че не само празниците са времето, когато се обръщаме към семейните и общочовешките ценности, а и обикновените делници. Те канят всички на „Пункта на добротата”, за да разкажат историята на техен близък, приятел или човек, на когото се възхищават и който служи за ориентир за нравствена доброта, социална отговорност, отзивчивост и съпричастност към проблемите на другите. Ученици от ПГХТТ ще организират „Патрули на добротата“ и ще разговарят с минаващите за доброто около тях. Според организаторите на акцията хората, които ни мотивират да бъдем по-добри, заслужават да им благодарим по един нетрадиционен начин, като ги удостоим с нашите грамоти – приз „Най-добрия човек“, които ще бъдат раздавани на акцията.\r\nНоминации ще се приемат и на email: dobria_chovek@abv.bg.", "date": "2018.05.01", "title": "Пловдив: За седма поредна година в града ще се проведе акцията „В търсене на добрия човек”"}
{"url": "http://www.focus-news.net/news/2018/05/01/2517091/turtsiya-nad-80-arestuvani-sled-miting-za-1-may-v-istanbul.html", "text": "Турската полиция е арестувала 84 участници в демонстрациите за 1 май в Истанбул, предава австрийската обществена медия ORF. \r\nСъгласно разпространената информация, арестуваните са качени в автобуси и отведени за разпит от правооохранителните органи. Кадри показаха множество от тях притиснати на земята от служители на реда. \r\nВластите забраниха голяма част от планираните за 1 май демонстрации Истанбул. Бяха разрешени митингите в квартал „Малтепе“ в азиатската част на града, далеч от центъра. Именно там се събраха хиляди хора. Демонстрации бяха организирани обаче и в редица други градове в страната. \r\nДемонстрантите критикуваха високата безработица, репресиите срещу журналисти и продължаващия режим на извънредно положение в Турция, което остава в сила след неуспешния опит за държавен преврат от лятото на 2016 г. \r\nЗа да наложат забрана за протест в центъра на Истанбул, полицията затвори района около площад „Таксим“ и важни свързващи улици. Около площада бяха поставени бариери. По данни на CNN Türk около 26 000 полицаи са били задействани за съблюдаване на реда.  Според DHA е било разрешено полагането на цветя на паметника „Ататюрк“ на площада. \r\nОт редакцията припомнят, че на  1 май 1977 г. снайперисти стреляха срещу участници в демонстрация, убивайки множество хора. Броят на присъединилите се тогава към ежегодната акция бе оценен на около 500 000 души. Тереза Герова", "date": "2018.05.01", "title": "Турция: Над 80 арестувани след митинг за 1 май в Истанбул"}
{"url": "http://www.focus-news.net/news/2018/05/01/2517097/sport-gael-monfis-otpadana-ot-mirza-bashich-na-turnira-v-myunhen.html", "text": "Гаел Монфис отпадна в първия кръг на  турнира на червени кортове в Мюнхен с награден фонд 501 хиляди евро.\r\nСедмият в схемата Монфис загуби от Мирза Башич (Босна и Херцеговина) с 2:6, 6:3, 3:6 за 96 минути. Башич, който през февруари спечели надпреварата от АТП 250 в зала в София, взе убедително първия сет, но във втората част Монфис успя да изравни след решаващ пробив в шестия гейм.Босненецът, 90-и в света в момента, в третата част поведе с 3:0, като до края успя да запази предимството си. Във втория кръг той ще играе срещу квалификанта Мартин Клижан (Словакия), който миналата седмица отстрани Новак Джокович на турнира в Барселона.", "date": "2018.05.01", "title": "Спорт: Гаел Монфис отпадана от Мирза Башич на турнира в Мюнхен"}
{"url": "http://www.focus-news.net/news/2018/05/01/2517063/usa-today-donald-tramp-zasluzhava-nobelovata-nagrada-za-mir-zaradi-diplomatsiyata-mu-za-severna-koreya.html", "text": "От натиска, който оказа на Китай да използва влиянието си, за да отслаби агресивността на Ким Чен-ун, до дипломатическата офанзива за диалог с режима в Пхенян -  държавният глава на САЩ Доналд Тръмп направи повече, за да спечели Нобеловата награда за мир, отколкото неговият предшественик Барак Обама, пише Джеймс Робинс в коментар за американския вестник USA Today.\r\nПреди година перспективата президентът Тръмп да бъде нобелов лауреат за мир щеше да замае главите на неговите критици. Сега, ако всичко върви добре в преговорите на САЩ със Северна Корея, Тръмп би трябвало да бъде фаворит за фаворит за наградата, която той наистина ще спечели.\r\nЗашеметяващите стъпки, насочени към постигане на траен мир на Корейския полуостров, предизвикаха суматоха около Нобеловата награда за мир. Преодоляването на почти седемдесетилетното разделение на полуострова – едно от последните важни останки от Студената война - ще бъде епохално международно събитие. Бившият президент на Южна Корея Ким Де Чун получи наградата за мир през 2000 г. за началото на процеса на диалог със Северна Корея.\r\nИсторическата среща на върха между южнокорейския президент Мун Дже-ин и лидера на Северна Корея Ким Чен-ун сама по себе си е постигнала неимоверен успех, тъй като на нея бе декларирано желание за прекратяване на войната, замразена от 50-те години на миналия век наса. Но Мун Дже-ин се отдръпна, за да даде път на Тръмп.\r\n„Президентът Тръмп може да вземе Нобеловата награда, защотот единственото, от което се нуждаем, е мирът“, бе коментарът на южнокорейския държавен глава. \r\nТръмп наистина заслужава голяма част от овациите за пробива в отношенията между Сеул и Пхенян. Тръмп е първият президент, който изрично обвърза търговската политика на САЩ с Китай в замяна на това Пекин да окаже натиск на съюзника си в лицето на Пхенян. \r\nПредишни президенти са разделяли тези въпроси, но Тръмп знае, че изкуството на сделката се основава на използването на различни лостове. Икономиката на Северна Корея зависи от Китай, а благосъстоянието на Китай зависи от търговията със САЩ. Пекин има много по-малък интерес от защитата на севернокорейския съюзник, отколкото в поддържането на световните пазари. Тази реалност несъмнено беше рамката за дискусиите през март между президента на Китай Си Дзинпин и лидера на режима в Пхенян Ким Чен-ун. \r\nТръмп разясни и потенциалните последици от това усилията да не са насочени към мир на полуострова. Миналата година видяхме редица заплахи и контразаплахи. Северна Корея проведе няколко провокативни ядрени и ракетни тестове. Пхенян заплаши да изстреля ракети към Хавай или континенталната част на САЩ и заяви, че има право да сваля американски стратегически бомбардировачи дори извън въздушното пространство на Северна Корея. В отговор Тръмп предупреди, че всички севернокорейски военни действия ще бъдат „посрещнати с огън и гняв, каквито светът досега не е виждал“. Министърът на отбраната на САЩ  Джеймс Матис лаконично отбеляза, че ако Северна Корея изстреля ракети към САЩ, би било началото на „игра\" с всички възможни средства. \r\nНякои се разтревожиха за възможността за директна война със Северна Корея. Но както са казвали римляните: „Ако искаш мир, подготви се за война“. Мирът чрез стратегия за сила работи само когато противникът знае, че имате предвид бизнес. И все пак - Тръмп има „по-голям бутон\".\r\nШумотевицата около Нобеловата награда за мир се появи в контекста на обстоятелството, че  през 2009 г. отличието бе връчено на бившия американски президент Барак Обама с надеждата, че ще положи „извънредни усилия за укрепване на международната дипломация и сътрудничество между народите\". Нобеловият комитет инвестира авансово в сграда, която никога не бе построена.  Репутацията на наградата бе сериозно накърнена тогава, но сега може да бъде възстановена чрез признаване на постиженията на наследника на Обама. Тръмп, който води на фронта, а не командва отзад, показва, че САЩ могат да останат „единствената необходима нация в световните дела\", само ако имат лидер, който се държи точно както сегашния.\r\nИма още много неща, които трябва да се направят, разбира се. Резултатът от предстоящата среща на върха между Доналд Тръмп и Ким Чен-ун ще определи дали този бъдещ мир ще бъде траен или ще бъде само мираж. Но ако всичко върви добре и мирът най-накрая възтържествува, Нобелова награда за мир ще бъде подходящо и прилично отдаване на почит на забележителното постижение на 45-тия президент на САЩ/", "date": "2018.05.01", "title": "USA Today: Доналд Тръмп заслужава Нобеловата награда за мир заради дипломацията му за Северна Корея"}
{"url": "http://www.focus-news.net/news/2018/05/01/2517098/afp-irakskite-komunisti-manifestirat-na-1-may-ubedeni-v-izbornata-pobeda.html", "text": "Иракските комунисти манифестират на 1 май, убедени в изборната победа, предава AFP.\r\nХиляди иракски комунисти носеха плакати на Карл Маркс на манифестация, посветена на 1 май в иракската столица Багдад, убедени в предстоящата си изборна победа в коалиция с шиитския лидер Муктада Садр.\r\nНа празничното шествие демонстрантите носеха сини флагове с цвета на тяхната изборна листа и скандираха : „Чуйте гласа на народа, искаме реформи и край на корупцията“ и „Работниците са водещата сила на страната“.\r\nЗа първи път в историята на Ирак шиитските духовници, които твърдят, че са директни наследници на пророка Мохамед се съюзяват с комунистите в предизборна коалиция за предстоящите парламентарни избори в страната на 12 май. Юлиян Марков", "date": "2018.05.01", "title": "AFP: Иракските комунисти манифестират на 1 май, убедени в изборната победа"}
{"url": "http://www.focus-news.net/news/2018/05/01/2517099/afp-amerikanskiyat-voenen-ministar-pozdravyava-makedoniya-za-usiliyata-za-reshavane-na-spora-za-imeto.html", "text": "Американският военен министър Джеймс Матис  поздравява Македония за  усилията за решаване на спора за името и казва, че се надява балканската страна да се присъедини към НАТО, предава AFP.\r\nПродължилият дълго спор  между Македония и Гърция за името на бившата югославска република датира от 1991 година, когато Македония обяви своята независимост след разпада на Югославия.\r\n„Ние оценяваме работата ви с Гърция да решите този проблем и се надявам скоро да берете плодовете на успеха. Не искаме да ви виждаме спрени на прага на НАТО“, заявява Матис на вицепремиера и министър на отбраната на Македония Радмила Шекеринска по време на нейната визита в Пентагона. Юлиян Марков", "date": "2018.05.01", "title": "АFP: Американският военен министър поздравява Македония за  усилията за решаване на спора за името"}
{"url": "http://www.focus-news.net/news/2018/05/01/2517094/afp-donald-tramp-obeshta-do-nyakolko-dni-da-razkrie-podrobnosti-za-sreshtata-s-lidera-na-phenyan.html", "text": "Държавният глава на САЩ Доналд Тръмп обеща да разкрие до няколко дни времето и мястото на предстоящата му среща с лидера на Северна Корея Ким Чен-ун, предава AFP. \r\n„В момента организираме срещи и мисля, че вероятно (мястото и датата) ще бъдат обявени през следващите няколко дни\", заяви Доналд Тръмп от Овалния кабинет в Белия дом. \r\nТръмп разкри миналата седмица, че се разглеждат две или три различни локации за организиране на срещата. Съответната информация той издаде след историческия разговор между лидерите на Северна и Южна Корея.Тереза Герова", "date": "2018.05.01", "title": "AFP: Доналд Тръмп обеща до няколко дни да разкрие подробности за срещата с лидера на Пхенян"}
{"url": "http://www.focus-news.net/news/2018/05/01/2517089/predsedatelyat-na-ns-tsveta-karayancheva-napoeni-s-krav-i-kosti-sa-stranitsite-na-balgarskata-istoriya-no-edno-sabitie-gree-v-granitniya-zid-na-pametta-ni-aprilskoto-vazstanie.html", "text": "Напоени с кръв и кости са страниците на българската история, но едно събитие грее в гранитния зид на паметта ни - Априлското възстание. Това каза в Панагюрище председателят на Народно събрание Цвета Караянчева по повод 142-та годишнина от Априлското въстание, предаде репортер на Агенция „Фокус“.   „Горди панагюрци, наследници на Райна Княгиня, буреносна е българската история, напоени с кръв и кости са нейните страници, но има едно знаменателно събитие, което грее в гранитния зид на паметта ни - славното Априлско възстание, описано от поети, изумило световни умове, обезсмъртило героите на националната революция и вдъхновило цял народ да скочи като един срещу Османската империя, срещу поробителя“, заяви Караянчева. „Героите от Априлското въстание изковаха българската национална голгота. Копривщица беше първа, тя запали искрата, но тук в Панагюрище тя се разля като лава, избухна и изпепели 5-вековното смирение на угнетения български народ. И той избра свинец. вместо хляб. Тръгна с голи ръце, въоръжен с брадви, камъни и сопи. Те, априлците, ни завещаха да бъдем горди, да не продаваме честта за самун хляб, паница леща или за топла соба, защото човек е роден за свобода, защото той не е вол – да бъде кротък на полята. Той трябва да се бори, да гради, да добрува за общото дело и за волята народна“, добави тя. „Какво написа Вазов за тези славни събития – „черквата даваше попа си, школото даваше даскала си, нивата даваше орача си, майката даваше сина си“ 142 години по-късно ние продължаваме да се чудим каква е тази лудост, която е обхванала този народ да остави сиромаха нивата си, гражданина дюкяна си, да се кълнат на евангелието и револвера, да отиват на доброволно заколение в името на свободата, в името на България“, каза още председателят на Народното събрание. \r\n„Много е Написано за Априлското въстание, но българският дух никога не е бил толкова величав, ще напише Вазов в „Под игото“. И с това е казано всичко. Панагюрище възстава като един. Свистят куршуми, тропат копита и българските мъченици са посечени в кървава жътва, но те не отстъпват – вървят напред, защото лудостта на един народ е точката на кипене, от която няма връщане назад. Шепа съзаклетници с допотопно оръжие показват на Европа, на света, че ние сме малък, но храбър народ и не искаме да бъдем повече рая и роб“, добави Караянчева. „Казват, че за да видиш надалеч трябва да стъпиш на раменете на титани. Героите на Априлската епопея са тези титани и те не могат да бъдат мерени с аршина на простосмъртните. Ние можем само да вървим след тях и да помним едно, че борбата за свобода не завършва с победата, а започва с нея и този, който не уважава свободата на другия не е дорасъл за нея. Поклон и вечна памет на памет на панагюрци, които написаха с кръв нашата история. Да живее България“, завърши словото си Цвета Караянчева.", "date": "2018.05.01", "title": "Председателят на НС Цвета Караянчева: Напоени с кръв и кости са страниците на българската история, но едно събитие грее в гранитния зид на паметта ни - Априлското възстание"}
{"url": "http://www.focus-news.net/news/2018/05/01/2517086/ria-novosti-parlamentat-na-armeniya-ne-utvardi-nikol-pashinyan-za-premier.html", "text": "Парламентът на Армения не гласува за утвърждаването на опозиционния лидер Никол Пашинян за министър-председател на страната, предава РИА Новости.\r\nВ покрепа на кандидатурата на Пашинян, която бе единствена, гласуваха 45 от депутатите при необходими 53 гласа „за“ утвърждаването му. „Против“ гласуваха народните представители от управляващата Републиканска партия. \r\nОбсъждането се състоя на специално заседание на законодателния орган. \r\nСъгласно Конституцията на Армения, след седем дни трябва да бъде проведено ново гласуване за премиер. Кандидатите във втория тур издигат не отделните фракции, а една трета от депутатите в парламента. Ако и при втория опит не бъде избран министър-председател, ще се стигне до разпускане на Националното събрание. \r\nСлед новината, че Пашинян не е избран, привържениците му заявиха, че ще организират демонстрации в Ереван „до победата“. Агенция „Фокус“ припомня: \r\nПротестите в Армения започнаха на 13 април. Опозицията се противопостави на избора на Серж Саркисян, бивш президент, за министър-председателския пост, като го обвини в неефективно управление и влошаване на икономическата ситуация в страната.\r\nВъпреки това на 17 април парламентът утвърди Саркисян за премиер на Армения. В отговор опозицията обяви началото на „Кадифена революция“. Едва седмица по-късно, на 23 април, Саркисян подаде оставка.Тереза Герова", "date": "2018.05.01", "title": "РИА Новости: Парламентът на Армения не утвърди Никол Пашинян за премиер"}
{"url": "http://www.focus-news.net/news/2018/05/01/2517096/afp-deyvid-deyvis-e-saglasen-na-partnyorstvo-s-es-sled-brekzit-po-modela-na-ukrayna.html", "text": "Дейвид Дейвис е съгласен на партньорство с ЕС след  Брекзит по модела на Украйна, предава AFP.\r\nМинистърът, отговарящ за Брекзит в британското правителство Дейвид  Дейвис няма възражения  страната му да сключи договор за асоцииране с Европейския съюз, подобна на тази между Съюза и Украйна. Според  него всичко зависи от детайлите, но като концепция не би имал нищо против.\r\n„Зависи от това какво включва споразумението. Ние например не бихме искали то да наложи юрисдикцията на Европейския съд“, заявява Дейвис\r\nКоординаторът по Брекзит на Европейския парламент Ги Верховстад казва през март, че разговорите, които е водил с британското правителство го правят сигурен, че Лондон „ще оцени предимствата на подобен подход“. Юлиян Марков", "date": "2018.05.01", "title": "AFP: Дейвид Дейвис е съгласен на партньорство с ЕС след  Брекзит по модела на Украйна"}
{"url": "http://www.focus-news.net/news/2018/05/01/2517100/tass-liderat-na-opozitsiyata-v-armeniya-nikol-pashinyan-shte-bade-nominiran-za-premier-otnovo-na-8-may.html", "text": "Лидерът на опозицията в Армения Никол Пашинян ще бъде номиниран за премиер отново на 8 май от парламентарната фракция „Елк“. Това е съобщил прессекретаря на партията „Граждански договор“ Тигран Авинян, цитиран от TACC.\r\n „Да, еднозначно (ще бъде издигнат)“, казва Авинян. По неговите думи  Пашинян няма да променя програмата си, съобразявайки се с желанията на управляващата Републиканска партия.\r\n„Аз мисля, че единственият източник на пожелания – това е народът на Армения“, продължава Авинян.Агенция „Фокус“ припомня: \r\nНа 23 април,  премиерът и бивш президент Серж Саркисян подаде оставка след десетдневни протести, но на днешното парламентарно заседание кандидатурата на опозиционния политик и лидер на протестите Никол Пашинян  не събра необходимия брой гласове, тъй като управляващата Републиканска партия не го подкрепи. Юлиян Марков", "date": "2018.05.01", "title": "ТАСС: Лидерът на опозицията в Армения Никол Пашинян ще бъде номиниран за премиер отново на 8 май"}
