{"url": "http://www.focus-news.net/news/2017/05/22/2397026/futbol-peskara-pobedi-palermo-s-20-v-mach-ot-italianskoto-parvenstvo.html", "text": "Пескара победи Палермо с 2:0 като домакин в мач от 37-ти кръг от италианското първенство\r\nПалермо  е  на 19-то място със 23 точки, докато Пескара на последно 20-то със 17", "date": "2017-05-22", "title": "Футбол: Пескара победи Палермо с 2:0 в мач от италианското първенство"}
{"url": "http://www.focus-news.net/news/2017/05/22/2397021/futbol-slaviya-i-lokomotiv-gorna-oryahovitsa-zavarshiha-naravno-11.html", "text": "Славия и Локомотив (Горна Оряховица) завършиха наравно 1:1 мач от плейофите за оставане в Първа лига. По-рано Нефтохимик (Бургас) победи Монтана с 2:1.", "date": "2017-05-22", "title": "Футбол: Славия и Локомотив (Горна Оряховица) завършиха наравно 1:1"}
{"url": "http://www.focus-news.net/news/2017/05/22/2397018/aleksandar-vuchich-imeto-na-noviya-srabski-ministar-predsedatel-shte-bade-obyaveno-v-perioda-mezhdu-11-i-13-yuni.html", "text": "Сръбският министър-председател и новоизбран президент на страната Александър Вучич заяви, че ще назове името на своя наследник на премиерския пост на 11, 12 или на 13 юни и че неговата церемония по встъпване в длъжност като държавен глава ще се проведе след 20 юни, предаде \r\nВучич също така заяви, че въпреки новините в медиите, не само три имена са взети под внимание за министър-председателкия пост, а има и други.  Виктор Турмаков", "date": "2017-05-22", "title": "Александър Вучич: Името на новия сръбски министър-председател ще бъде обявено в периода между 11 и 13 юни"}
{"url": "http://www.focus-news.net/news/2017/05/22/2397019/tass-parviyat-balgarski-kosmonavt-georgi-ivanov-e-hospitaliziran.html", "text": "В България извънредно е хоспитализиран първият космонавт на страната Георги Иванов, предаде \r\n„Състоянието на Иванов се оценява като тежко, той се намира на лечение в реанимацията на ВМА, където бе доставен тази сутрин. В момента се провеждат лечебно-диагностични процедури“, съобщиха от Военно-медицинска академия в София.\r\nВетеранът-космонавт е роден на 2 юли 1940 г. и влиза в историята на 10 април 1979 г. като първия българин в космоса – на борда на „Союз-33“ заедно с Николай Рукавишников. Двамата космонавти тогава остават живи по чудо – главният двигател на кораба отказва и те извършват кацането по балистична траектория при тежко натоварване.  Виктор Турмаков", "date": "2017-05-22", "title": "ТАСС: Първият български космонавт Георги Иванов е хоспитализиран"}
{"url": "http://www.focus-news.net/news/2017/05/22/2397020/online-erdely-kronika-heroin-na-suma-milioni-evro-be-zaloven-na-balgaro-rumanskata-granitsa.html", "text": "Повече от 400 килограма хероин, на стойност от над 32 млн. евро,  бяха заловени от българските и румънските власти при проверка на граничен пункт „Видин-Калафат“, предаде румънската унгарскоезична медия  \r\n„Размерът на иззетите наркотици е 423 кг. 222 грама. Предварителните изследвания сочат, че хероинът е с чистота от 70%.“, заяви директорът на българските митници. Камионът, в който са били скрити наркотиците, е превозвал строителни материали към Холандия. Шофьорът и ръководителят на склада, откъдето стоката е била натоварена на превозното средство, са арестувани.   Виктор Турмаков", "date": "2017-05-22", "title": "Online Erdely Kronika: Хероин на сума милиони евро бе заловен на българо-румънската граница"}
{"url": "http://www.focus-news.net/news/2017/05/22/2397017/blagoevgrad-v-natsionalen-park-rila-se-sahranyavat-nad-6-500-zashtiteni-rastitelni-i-zhivotinski-vidove.html", "text": "На територията на Национален парк „Рила“ се съхраняват 6 500 защитени видове от флората и фауната. Това каза за  Стефан Кирилов, главен експерт в Дирекция Национален парк „Рила“. По думите му Национален парк „Рила“ е един природозащитен резервоар и опазва над 3000 животински вида, 1 400 вида висши растения и 520 вида гъби. Според него по всяка вероятност има още видове растения и животни, но до момента все още при изследванията не е обхваната абсолютно цялата територия на парка. Той отбеляза, че изследванията, които касаят биологичното разнообразие на парка са предимно от 1996 година, 2000, 2014 и 2015 година, и на база мониторинговите дейности, които се осъществяват всяка година и целенасочени научни изследвания, се установяват нови видове. „Такива видове бяха установени при гъбите. Установява се увеличаване популацията на някои видове, които преди това не са се срещали на това място – нови месторастения, нови местообитания, нови ареали, което означава, че биологичното разнообразие се опазва, опазват се видовете, а също така и техните природни местообитания са в добро екологично и консервационно значимо състояние“, каза още Стефан Кирилов.\r\nНатали СТЕФАНОВА", "date": "2017-05-22", "title": "Благоевград: В Национален парк „Рила“ се съхраняват над 6 500 защитени растителни и животински видове"}
{"url": "http://www.focus-news.net/news/2017/05/22/2397024/ahram-nachalnik-shtabat-na-egipetskata-armiya-obsadi-voennoto-satrudnichestvo-s-direktora-na-britanskoto-voenno-razuznavane.html", "text": "Началник-щабът на египетската армия генерал-лейтенант Махмуд Хегази проведе среща в Кайро с директора на британското военно разузнаване маршал от авиацията Филип Озбърн, пише \r\nСред основните теми на разговора им бяха развитието на събитията в региона на Близкия изток и Северна Африка, както и регионалната и глобалната сигурност и стабилност. Прессекретарят на египетската армия Тамер ел Рефай заяви, че са били обсъдени начините за засилването на военното сътрудничество между въоръжените сили на Египет и на Великобритания и начините за задълбочаването на обмена на информация в различни сфери.  Виктор Турмаков", "date": "2017-05-22", "title": "Ahram: Началник-щабът на египетската армия обсъди военното сътрудничество с директора на британското военно разузнаване"}
{"url": "http://www.focus-news.net/news/2017/05/22/2397025/anadolu-agency-turtsiya-shte-demonstrira-aviatsionnata-si-industriya-po-vreme-na-avioshou.html", "text": "Турция се готви за първото си авиошоу, което ще се проведе през април 2018 г. в средиземноморската провинция Анталия, предаде \r\n„Авиошоу Евразия“ ще бъде организирано в периода между 25 и 28 април 2018 г. с подкрепата на турското президентство. Това ще бъде първото събитие в страната, посветено на търговската и военна авиоиндустрия. Четиридневното събитие ще събере водещи компании в бранша от света. „Авиошоу Евразия“ е важно за визията на Турция да бъде един от основните играчи в международното самолетостроене. \r\n„Целта ни е да приемем повече от 400 компании, повече от 150 военни и граждански делегации и над 100 хил. участници“, съобщи генералният мениджър на събитието Ферхат Йенибертиз. Виктор Турмаков", "date": "2017-05-22", "title": "Anadolu Agency: Турция ще демонстрира авиационната си индустрия по време на авиошоу"}
{"url": "http://www.focus-news.net/news/2017/05/22/2397009/kmetat-atanas-kambitov-kam-abiturientite-vipusk-2017-na-blagoevgrad-imayte-kurazha-da-sledvate-sartseto-i-intuitsiyata-si.html", "text": "Кметът на община Благоевград д-р Атанас Камбитов посрещна абитуриентите от Випуск 2017 година на изискан прием. Стотици абитуриенти  присъстваха на събитието, което започна със снимки пред зала „22 септември“ с традиционната табела “Аз обичам Благоевград” и продължи с шествие до новооткрития благоевградски клуб „Елизиум“. Това съобщиха от пресцентъра на . На стилното събитието присъства и председателят на Общински съвет Радослав Тасков. Двамата с кмета Камбитов преминаха заедно със студенти по червения килим до мястото на приема. Д-р Камбитов поздрави абитуриентите с успешното завършване на средното образование и им пожела успешна реализация в живота. „ Няма да Ви давам съвети, ще Ви дам няколко препоръки от своя опит. Когато завършвате средно образование, обикновено се казва, че сте на кръстопът. Да, така е и въпросът е „Сега накъде?” Много е важно да продължите образованието си, защото, повярвайте ми, като на работодател, без образование в днешно време, човек не може да успее“, каза в част от приветственото си слово към абитуриентите кметът д-р Атанас Камбитов. Той ги посъветва да изберат професия, която може да им гарантира успешна реализация. „Много хора ще Ви дават съвети, не позволявайте външните гласове да заглушат Вашия вътрешен глас! Слушайте сърцето, интуицията си и ще успеете“, допълни д-р Камбитов. Той изненада специално с подарък- таблет Асен Диловски от 12 Б клас на Природо-математическа гимназия \"Акад. С. Корольов\", който отбелязва днес 19 си рожден ден. Вечерта продължи с разговори и хубава музика за абитуриентите.", "date": "2017-05-22", "title": "Кметът Атанас Камбитов  към абитуриентите Випуск 2017 на Благоевград: Имайте куража да следвате сърцето и интуицията си"}
{"url": "http://www.focus-news.net/news/2017/05/22/2397010/ria-novosti-rusiya-vodi-pregovori-s-balgariya-i-gartsiya-za-vhodna-tochka-na-turski-potok-v-evropa.html", "text": "Руската федерация води преговори с България и Гърция за входна точка на газопровода „Турски поток“ в Европа, като има възможност за включване на други страни към него, но реализацията на плановете на територията на Европейския съюз зависи от решенията на европейските лидери. Това заяви пред журналисти руският министър-председател Дмитрий Медведев, предава агенция .\r\nМедведев припомни, че вече протича полагане на подводната част на газопровода, чиято дължина е почти хиляда километра. След това започва работа по сухопътната част с дължина 200 км на територията на Турция. Цветан Петров", "date": "2017-05-22", "title": "РИА Новости: Русия води преговори с България и Гърция за входна точка на „Турски поток“ в Европа"}
{"url": "http://www.focus-news.net/news/2017/05/22/2397011/kyustendil-dvama-prepodavateli-ot-grada-sa-otlicheni-s-nagrada-uchitel-na-godinata.html", "text": "Двама преподаватели от Кюстендил са отличени с награда „Учител на годината”. Това съобщи за  Искра Владимирова, директор на Основно училище „Христо Ботев” – Кюстендил. По думите ѝ главният учител Василка Кръстева е получила наградата в категория „Природоматематическо образование”. „Това е признание за нейната работа, за нейния принос в развитието на училището и в обучението на децата”, каза Искра Владимирова. Десислава Кирилова, учител в Начално училище „Свети Климент Охридски”, е получила наградата в категория „Успял млад учител”. Синдикатът на българските учители е връчил наградите „Учител на годината“ за 20-та поредна година, в навечерието на 24 май.\r\nВенцеслав ИЛЧЕВ", "date": "2017-05-22", "title": "Кюстендил: Двама преподаватели от града са отличени с награда „Учител на годината”"}
{"url": "http://www.focus-news.net/news/2017/05/22/2397012/predstoyashti-mezhdunarodni-sabitiya-za-23-may-agentsiya-fokus.html", "text": "Започва делото срещу македонски граждани, обвинени, че са отговорни за насилието в парламента.\r\n***Американският държавен глава Доналд Тръмп ще се срещне с президента на Палестинската автономия Махмуд Абас.\r\n***Избор на нов ръководител на Световната здравна организация (СЗО).\r\n***Започва посещението на филипинския президент Родриго Дутерте в Руската федерация.\r\n***Руският президент Владимир Путин ще проведе среща с президента на Международната футболна федерация (ФИФА) Джани Инфантино.\r\n***", "date": "2017-05-22", "title": "Предстоящи международни събития за 23 май (Агенция „Фокус“)"}
{"url": "http://www.focus-news.net/news/2017/05/22/2396917/kyustendil-postanoven-e-otkaz-za-organizirane-na-mesten-referendum-za-prisaedinyavane-na-golemo-selo-kam-obshtina-dupnitsa.html", "text": "Постановен е отказ за организиране на местен референдум за присъединяване на Големо село към Община Дупница. Това съобщи за Виктор Янев, областен управител на Кюстендилска област. По думите му, след встъпването му в длъжност, той е заварил постановено решение на предишния областен управител за обявяване като незаконосъобразно решение на Общински съвет – Дупница, с което се дава съгласие за присъединяване на Големо село към административната територия на Община Дупница. Освен това е направен отказ за обявяването на местен референдум от страна на Община Бобов дол, в чиято територия към момента се намира населеното място. „В момента има срок от 14 дни, в който може да се обжалват решенията пред Кюстендилски административен съд”, каза Виктор Янев.\r\nВенцеслав ИЛЧЕВ", "date": "2017-05-22", "title": "Кюстендил: Постановен е отказ за организиране на местен референдум за присъединяване на Големо село към Община Дупница"}
{"url": "http://www.focus-news.net/news/2017/05/22/2396911/tsvetan-tsvetanov-gerb-nyama-zasilen-migratsionen-natisk-po-balgarskite-granitsi-kam-nastoyashtiya-moment.html", "text": "Няма засилен миграционен натиск по българските граници към настоящия момент. Това заяви пред журналисти във Велико Търново председателят на Парламентарната комисия по вътрешен ред и сигурност и народен представител от ГЕРБ Цветан Цветанов, предаде репортер на . Цветанов отбеляза, че освен българските власти, за това допринася и Турция, която изпълнява поетите ангажименти за охрана. „Важно е бързото приключване на конфликтите в Близкия изток. Това ще бъде и видимият резултат за спирането на тази бежанска вълна към ЕС. Самият факт, че бежанците през 2017 са много по-малко в сравнение с 2015 година, е успокояващ, но не трябва да се отпускаме. Има помощ от 160 млн. евро, отпуснати през 2016 година. Проблем има със забавянето в усвояването им. Трябва да се удължи срокът за това, което е ангажимент на народните представители. Забавянето се дължи на законови процедури и тези пари трябва да останат за подпомогане охраната на външната граница както с видеонаблюдение, така също и с приключване на спиращи съоръжения и купуване на високопроходима техника в помощ на Областните дирекции на МВР. Центровете са завършени“, каза още Цветан Цветанов. Срокът за усвояване на средствата е бил месец септември и все още не ясно дали и с колко ще бъде удължен той. Към момента процентът на използваните пари е нисък, но след 3-4 месеца ще се увеличи, тъй като ще има реално приключили процедури.\r\nЛуиза ТРАНЧЕВА", "date": "2017-05-22", "title": "Цветан Цветанов, ГЕРБ: Няма засилен миграционен натиск по българските граници към настоящия момент"}
{"url": "http://www.focus-news.net/news/2017/05/22/2397008/kmetat-na-sofiya-yordanka-fandakova-be-nagradena-s-diplom-d-r-honoris-kauza-na-voenna-akademiya-na-g-s-rakovski-obzor.html", "text": "Кметът на София Йорданка Фандъкова бе наградена с диплом „Д-р хонорис кауза“ на Военна академия на „Г. С. Раковски“. Дипломът й бе връчен от началника на Военна академия ген. Майор Груди Ангелов в присъствието на Негово светейшество Българския патриарх и Софийски митрополит Неофит и заместник-министъра на отбраната Атанас Запрянов. В мотивите за награждаването на Йорданка Фандъкова се посочват нейните лични усилия за изграждане на столицата в модерен град и това, че е реализирала редица проекти за превръщане на София в средище на науката и културата и  популяризирането на българското културно-историческо наследство, както и за ползотворното сътрудничество между Столична община и Военна академия „Г. С. Раковски“.  Ген. Майор Груди Ангелов заяви, че Йорданка Фандъкова е един стратегически лидер и ръководител. По думите му в мотивите за награждаването й не е само приносът й към обществото и Военната академия, а  и признанието за възможностите, знанията и уменията, които полага кметът на столицата и нейният екип за опазване живота и здравето на хората.  Кметът Йорданка Фандъкова посочи от своя страна, че Военната академия „Г. С. Раковски“ е дългогодишен партньор на Столичната община в активната работа за града. Тя заяви, че родолюбивата кауза е сред приоритетите на Военната академия и на Столична община. Фандъкова обяви, че във Военна академия се подготвя създаването на паметник на полк. Борис Дрангов и параклис- мавзолей за загиналите в Първата световна война по идея на президентът на Агенция и Радио „Фокус“ Красимир Узунов и депутатът от ГЕРБ и председател на Комисията по отбрана в Народното събрание ген. Константин Попов. Фандъкова отчете, че Столична община използва целия научен потенциал на Военна академия в решаването на проблемите на града. \r\nДеница КИТАНОВА", "date": "2017-05-22", "title": "Кметът на София Йорданка Фандъкова бе наградена с диплом „Д-р хонорис кауза“ на Военна академия на „Г. С. Раковски“ (ОБЗОР)"}
{"url": "http://www.focus-news.net/news/2017/05/22/2396912/vratsa-obshtinata-zapochva-izpalnenieto-na-proekt-za-sazdavane-na-tsentar-za-hora-s-uvrezhdaniya-i-tehnite-semeystva.html", "text": "Община Враца започва изпълнението на проект „Създаване на център за интегрирани комплексни социални услуги за хора с увреждания и техните семейства в община Враца“, процедура BG05M9OP001-2.005 „Активно включване“, Договор № BG05M9OP001-2.005-0072-C01. Стойността на проекта е 388 471 лв. и се осъществява с финансовата подкрепа на Оперативна програма „Развитие на човешките ресурси“ 2014-2020 г., чрез Европейския социален фонд на Европейския съюз. Това съобщиха от .\r\nПроектът има за цел да подобри качеството на живот и достъпа до услуги за социално включване, в отговор на комплексните потребности, включително и здравни, на хората с увреждания и икономически неактивните лица, които полагат грижи за хора с увреждания в семейството си в община Враца.\r\nПо проекта ще се изпълнят следните дейности:\r\n1.\tСъздаване на център за осигуряване на интегрирани комплексни социални услуги за хора с увреждания и техните семейства. Обзавеждане и оборудване на центъра;\r\n2.\tПредоставянето на интегрирани комплексни социални услуги за потребителите /Подбор на лицата предоставящи услугата социален асистент; Предоставяне на иновативни услуги - административни и информационни услуги в общността и разработване на социална услуга – „Виртуален социален асистент“/;\r\n3.\tПодбор на потребители на социални услуги, изготвяне на индивидуални оценки на потребностите и включването им в проекта;\r\n4.\tПровеждане на 12 срещи - кръгли маси на тема: Професионално информиране и консултиране. Подобряване на достъпа до услуги за кариерно развитие, насърчаване участието на пазара на труда и възстановяване на трудовата активност на лица, полагащи грижи за хора с увреждания от семейството си;\r\n5.\tПрофесионално обучение на 25 икономически неактивни лица, полагащи грижи за зависими членове или хора с увреждания от семейството си;\r\n6.\tПровеждане на супервизия на персонала предоставящ социалната услуга социален асистент.\r\n\tЕкипът на Центъра се състои от ръководител, социален работник, медицински специалист и психолог, които ще извършват консултации и ще оказват психологическа подкрепа на потребителите и на лицата, които полагат грижи за хора с увреждания, част от тяхното семейство. \r\n\tВъв времето, в което протича обучението по проекта, ще бъдат назначени 20 социални асистенти, които почасово ще се грижат за 40 лица с увреждания. Предстои и създаване на уеб базиран виртуален социален асистент, който ще допринесе за по-добра интеграция на хората с увреждания със съвременните технологични средства. Социална платформа ще включва предоставяне на информация по различни въпроси, в случай на спешност ще дава възможност за информиране на лицата за контакт и на личен лекар, съдействие при попълване и оформяне на документи, окомплектоване на документи и представянето им пред съответната институция, и др. \r\nСрокът за изпълнение на проекта е 14 месеца.", "date": "2017-05-22", "title": "Враца: Общината започва изпълнението на проект за създаване на център за хора с увреждания и техните семейства"}
{"url": "http://www.focus-news.net/news/2017/05/22/2396800/gd-granichna-politsiya-do-1200-chasa-e-preustanoveno-propuskaneto-na-tovarni-avtomobili-na-granichnite-punktove-kapitan-andreevo-i-lesovo.html", "text": "До 12.00 часа е преустановено пропускането на товарни автомобили на граничните пунктове „Капитан Андреево“ и „Лесово“ и в двете посоки, поради актуализация на митническата информационна система. Това съобщи за  говорителят на Главна дирекция „Гранична полиция“. Тя уточни, че леките автомобили и автобусите преминават през двата гранични пункта без проблем. Пропускането на товарните автомобили е преустановено в 10.00 часа и ще бъде възобновено в 12.00 часа. 5 км е опашката от товарни автомобили, чакащи на изход на ГКПП „Капитан Андреево“. Около 1 км е колоната от изчакващи ТИР-ове на изход при ГКПП „Лесово“.", "date": "2017-05-22", "title": "ГД „Гранична полиция“: До 12.00 часа е преустановено пропускането на товарни автомобили на граничните пунктове „Капитан Андреево“ и „Лесово“"}
{"url": "http://www.focus-news.net/news/2017/05/22/2396782/startira-devetoto-izdanie-na-potrebitelskata-klasatsiya-lyubimite-marki.html", "text": "Първият етап на потребителската класация „Любимите марки” стартира на 31 май, сряда, съобщиха . Инициативата се реализира за девета поредна година и е единствената класация, основана само върху мнението и нагласите на потребителите. „Любимите марки” дава възможност на потребителите да определят марките, които обичат и които сред голяма конкуренция са спечелили тяхното доверие. За разлика от други класации, „Любимите марки” не разчита на жури при номинациите – те са свободни, основани единствено на потребителските предпочитания и не включват специални пазарни критерии. По този начин „Любимите марки” представя не експертното, а потребителското мнение за брандинга. \r\nКласацията се провежда в три етапа. Гласуването се извършва он-лайн на адрес: www.mylovemarks.eu след предварителна регистрация. Потребителите номинират или гласуват, като потвърждават избора си през линк, изпратен автоматично на електронната им поща, посочена за контакт. Непотвърдените гласове не се отчитат! \r\nПодбрани са над 40 категории, от които всеки участник има възможност да определи коя е неговата любима марка. Критерият, по който ще се излъчат марките в отделните категории, ще бъде броят на подадените гласове. Първият етап стартира в сряда, 31 май и ще продължи до 9 юни. В рамките на 10 дни потребителите избират (номинират) предпочитаната от тях марка в падащо меню за всяка от подбраните категории. Този етап цели да отсее Топ 6 на най-предпочитаните брандове в различните отрасли. В следващия кръг продължават онези 6 марки в категория, събрали най-много потребителски гласове.\r\nВтори етап ще се проведе от 13 юни до 20 юни, като в този период потребителите гласуват за една от 6-те продължили марки в различните категории. Целта на този етап е да покаже кои 3 марки в отрасъл ще продължат в трети последен кръг на класацията.\r\nТрети етап стартира на 3 юли и ще продължи до 9 юли включително. На този етап потребителите ще определят марка №1 във всяка категория. \r\nПодбраните категории са: \r\n1.\tвисокоалкохолни напитки; \r\n2.\tнискоалкохолни напитки; \r\n3.\tбири; \r\n4.\tвино и винарски изби; \r\n5.\tбезалкохолни напитки; \r\n6.\tминерални води;\r\n7.\tкафе и топли напитки; \r\n8.\tядки, чипс, солети; \r\n9.\tзахарни изделия;\r\n10.\tзахарни изделия (бонбони); \r\n11.\tзахарни изделия (бисквити и вафли); \r\n12.\tмесни продукти; \r\n13.\tмлечни продукти; \r\n14.\tтестени продукти; \r\n15.\tмайонези, лютеници и сосове; \r\n16.\tбио продукти и супер храни; \r\n17.\tконвенционална козметика; \r\n18.\tбио и медицинска козметика;\r\n19.\tбебешка козметика; \r\n20.\tдетски продукти и магазини; \r\n21.\tавтомобили; \r\n22.\tбяла и черна техника; \r\n23.\tмобилни телефони и устройства; \r\n24.\tзаведения; \r\n25.\tуеб медии и сайтове; \r\n26.\tрадио; \r\n27.\tтелевизия; \r\n28.\tинтериор и обзавеждане; \r\n29.\tтелекомуникации; \r\n30.\tзастрахователни компании и брокери; \r\n31.\tбългарска марка; \r\n32.\tбългарска марка (храни и напитки); \r\n33.\tфармацевтични продукти (класически); \r\n34.\tфармацевтични продукти (хомеопатични, добавки); \r\n35.\tфинансови институции;\r\n36.\tтуристически хотели и комплекси; \r\n37.\tмолове; \r\n38.\tтърговски вериги; \r\n39.\tелектронна търговия; \r\n40.\tIT и софтуерни продукти; \r\n41.\tлюбим работодател; \r\n42.\tиновативни марки; \r\n43.\tобразователни институции; \r\n44.\tпочистващи препарати.\r\nВсяка година в класацията „Любимите марки” взимат участие над 20 000 потребители. Инициативата е израз на потребителските предпочитания към дадени брандове в различни отрасли. И не просто на предпочитанията, а на една истинска емоционална привързаност към конкретни марки, които ако изчезнат биха ни липсвали. Любимите ни марки се избират единствено чрез гласуване от страна на крайните потребители.", "date": "2017-05-22", "title": "Стартира деветото издание на потребителската класация „Любимите марки”"}
{"url": "http://www.focus-news.net/news/2017/05/22/2396894/vratsa-obshtinata-obyavi-obshtestveni-porachki-po-proekti-ot-investitsionnata-programa.html", "text": "Община Враца обяви обществени поръчки за проекти от Инвестиционната програма, която се финансира по Оперативна програма „Региони в растеж“, съобщиха от . Поръчките са за проекти, чрез които ще се въведат мерки за енергийна ефективност в 15 многофамилни жилищни сгради в града и по този начин ще се осигурят по-добри условия на живот на гражданите, живеещи в тях и ще се подобри качеството на жизнената среда.\r\nОбявената обществена поръчка е с предмет: „Изпълнение на инженеринг (проектиране, изпълнение на СМР и осъществяване на авторски надзор), във връзка с реализацията на проекти по Оперативна програма „Региони в растеж” 2014-2020 година по две обособени позиции“. В обособена позиция №1 влизат 7 жилищни сгради и те са на ул. „Г. С. Раковски\" № 15, бул. \"Никола Войводов\"№ 38, ул. \"Алеко Константинов\" № 7, ул. \"Димитраки Хаджитошев\" № 29, ул. \"Стоян Кялъчев\" № 19-21, бул. \"Мито Орозов\" № 57 и на бул. \"Демокрация\" № 2.\r\nВ обособена позиция № 2 са включени 8 многофамилни жилищни сгради, в които ще бъдат въведени енергийно ефективни мерки. Това са сградите, намиращи се на ул. „Ангел Грамчев” № 1, бул. \"Никола Войводов\" № 20, бул. \"Никола Войводов\" № 6, ул. \"Христо Ботев\" № 79, ул. \"Петропавловска\" № 56, ул. \"Петропавловска\" № 42, бул. \"Никола Войводов\" № 1 и ул. \"Спас Соколов\" № 22.\r\nСтойност  на обявената поръчка за двете позиции е на стойност 3 175 187,67 лева (три милиона и сто седемдесет и пет хиляди сто осемдесет и седем лева и 67 стотинки) без включен ДДС.\r\nСрокът за подаване на оферти е 15 юни.", "date": "2017-05-22", "title": "Враца: Общината обяви обществени поръчки по проекти от Инвестиционната програма"}
{"url": "http://www.focus-news.net/news/2017/05/22/2396913/voa-donald-tramp-mozhe-da-ima-ogranicheni-vazmozhnosti-za-deystvie-otnosno-yadrenata-programa-na-severna-koreya.html", "text": "Бомбардировки или преговори. Това са може би единствените опции, които са в състояние да спрат севернокорейската програма за разработване на междуконтинентална балистична ракета (МКБР). Това твърди експертът Робърт Литуок, предава .\r\nЕдинствената опция, която има сериозен шанс за успех в тази насока е постигането на споразумение, подобно на това, което Иран и САЩ сключиха през 2015 г. \r\nСпоред Литуок, САЩ не може повече да чакат Северна Корея да се срути под тежестта на международните санкции. Литуок, който е директор на програмата по Международна сигурност към Образователния център „Удроу Уилсън“, счита, че е възможно САЩ да постигнат сделка със Северна Корея, която да включва запазването на настоящия ядрен арсенал на страната, но да изключва продължаването на каквито и да е било изпитания и развитие на ядрената програма.", "date": "2017-05-22", "title": "VOA: Доналд Тръмп може да има ограничени възможности за действие относно ядрената програма на Северна Корея"}
{"url": "http://www.focus-news.net/news/2017/05/22/2397013/zhena-napadna-bez-prichina-pensionerka-v-tsentara-na-sofiya-obzor.html", "text": "Полицаи задържаха жена, повалила възрастна столичанка в центъра на София. Според данните, без видими причини, жена, на възраст 45 години, е ударила 79-годишна столичанка. \r\nПред журналисти комисар Лъчезар Желев, началник на отдел „Оперативен дежурен център“ към СДВР уточни, че сигналът за намерена паднала жена на бул. „Мария Луиза“ е подаден към 10.00 часа в понеделник.\r\n По най-бързия начин са изпратени автопатрули на Трето районно управление и на Дирекция „Жандармерия“. По думите му благодарение на бързите им действия на място е задържана 45-годишна жена без лични документи и във видимо нестабилно състояние. Той поясни, че впоследствие е установено, че жената е криминално проявена за кражби и унищожаване на чуждо имущество. „45-годишната жена е заведена в психодиспансера, където е установено, че е регистрирана и даже преди няколко дни е била освободена след лечение“, коментира комисар Желев. Той поясни, че пострадалата 79-годишна жена е прегледана на място, като е нямала следи от наранявания и е отказала да бъде транспортирана в лечебно заведение.\r\nПо думите му на място е установен и свидетел, като по неговите показания се установява, че извършителката е ударила в лицето първо друга жена, която я е отминала. \r\nСлед като е ударила първата жена мъж й е направил забележка, тя се ядосала, минала на отсрещния тротоар и тогава е ударила в лицето 79-годишната столичанка, която паднала на земята. \r\nКомисар Желев посочи, че случаят е заведен в Трето районно и поясни, че няма други сигнали в СДВР. „Възможно е да се появят и други пострадали, след като се разбере за този случай, но до момента такива сигнали нямаме“, коментира комисар Желев. \r\nНа 9 май на автобусна спирка в Бургас 26-годишен мъж ритна силно 72-годишна жена в гръб, която след удара падна на тротоара. Мъжът не е познавал жената и според информацията тя не го е предизвикала с нищо. Жената беше настанена в болница със счупен крак. Районният съд в Бургас наложи на нападателя мярка „постоянен арест“. Според съдебно-медицинската експертиза мъжът е бил невменяем в момента на атаката. \r\nДеница КИТАНОВА", "date": "2017-05-22", "title": "Жена нападна без причина пенсионерка в центъра на София (ОБЗОР)"}
{"url": "http://www.focus-news.net/news/2017/05/22/2397022/tass-v-severozapadna-venetsuela-po-vreme-na-protesti-e-ubit-student.html", "text": "Венецуелският депутат Фреди Суперлано съобщи, че един човек е бил убит по време на протестите в северозападния щат Баринас. Отговорността за убийството на 19-годишния студент той стовари върху сътрудниците на силите на реда, предаде \r\n„Националната гвардия с куршум в гърдите уби Йорман Бервесио, млад студент, който протестира в Баринас. Режимът убива бъдещето“, написа Суперлано на личния си профил в социалната мрежа „Туитър“. \r\nСпоред опозицията броят на убитите от началото на антиправителствените операции през април е достигнал до 52 души. Властите са задържали повече от 2600 души, като повече от 1000 от тях и до момента остават задържани.  Виктор Турмаков", "date": "2017-05-22", "title": "ТАСС:  В Северозападна Венецуела по време на протести е убит студент"}
{"url": "http://www.focus-news.net/news/2017/05/22/2396763/reuters-venetsuela-razpolaga-s-pet-hilyadi-ruski-pzrk-igla-s.html", "text": "Съгласно военни документи, представени пред агенция , Венецуела разполага с пет хиляди преносими зенитни ракетни комплекси (ПЗРК) руско производство. Това е най-големият известен подобен запас в Латинска Америка, твърди американски източник. \r\nСоциалистическото правителство на Венецуела отдавна използва заплахата от \"империалистическо\" нашествие от страна на САЩ, за да оправдае натрупването на оръжия. Голяма част от този арсенал бе предоставен от Русия на покойния президент на Венецуела Уго Чавес, чиито мандат продължи от 1999 г. до смъртта му през 2013 г.\r\nРакетите, които може да бъдат управлявани от един човек, представляват сериозна заплаха за търговските и военни въздухоплавателни средства. Експертите твърдят, че отдавна има опасения, че оръжията може да бъдат откраднати, продадени или по някакъв начин да бъдат насочени към неподходящи ръце – информация, която предизвиква тревоги на фона на изострената ситуация във Венецуела, където продължават гражданските вълнения и икономическата криза.\r\nСекретни документи на венецуелските военни разкриват, че страната притежава пет хиляди ПЗРК „Игла-С“. Представители на управляващите в Каракас и на армията отказа да коментират разпространената информация..Тереза Герова", "date": "2017-05-22", "title": "Reuters: Венецуела разполага с пет хиляди руски ПЗРК „Игла-С“"}
{"url": "http://www.focus-news.net/news/2017/05/22/2396762/vidin-42-godishen-mazh-e-zadarzhan-za-telefonna-izmama.html", "text": "42-годишен видинчанин е задържан в полицейския арест за измама, съобщиха от . Незабавните оперативно-издирвателните действия започнали вчера, след получен сигнал от 17-годишно момиче. Девойката съобщила в Районно управление „Полиция” – Видин, че е станала жертва на телефонна измама. Тя предала на непознат семейни спестявания и бижута (2 070 лева, 195 евро, 22 щатски долара, златни пръстени, медальони и гривна), след като била убедена в телефонни разговори, че участва в полицейска операция за установяване на престъпна група, занимаваща се с измами в областния град. В хода на разследването, на изхода на Видин, служителите на реда спрели за проверка лек автомобил „Ауди”, управляван от 42-годишния с инициали Д.Д. При последвалото претърсване в колата били открити и иззети парите и бижутата. Мъжът е задържан с полицейска мярка за срок до 24 часа. Работата по случая продължава, образувано е досъдебно производство за престъпление по чл.209, ал.1 от Наказателния кодекс.\r\nОт полицията напомнят: да не даваме пари и ценности, поискани по телефон от непознат. Полицията не търси финансово съдействие от гражданите за задържането на извършители на престъпления. Получим ли телефонно обаждане с подобно искане, незабавно да сигнализираме на тел. 112, на полицейския си инспектор или в най-близкото поделение на МВР.", "date": "2017-05-22", "title": "Видин: 42-годишен мъж е задържан за телефонна измама"}
{"url": "http://www.focus-news.net/news/2017/05/22/2396895/ivan-andonov-predsedatel-na-chitalishte-bratstvo-ochakva-se-uvelichenie-na-subsidiyata-za-chitalishtata-s-15.html", "text": "Очаква се увеличение на субсидията за читалищата с 15%. Това каза пред  Иван Андонов, председател на читалище „Братство”. По думите му, това е станало ясно от проведения редовен конгрес на Съюза на народните читалища в България. „От страна на държавната власт беше показано внимание и загриженост към читалищата. Това ме кара да мисля, че държавата не е забравила тази уникална културна институция, както и това, че грижите към дейността и финансирането няма да бъдат минимални. Министърът на културата обяви, че за следващата година субсидираната бройка на читалищата ще бъде повишена с 15 %”, каза Иван Андонов. Според него, този напредък ще позволи читалищата в България да имат възможност да се преустроят към новите условия. През 2018 година предстои и една пререгистрация на всички читалища в страната, което съгласно законовите изисквания и разпоредби на Европейския съюз.\r\nВенцеслав ИЛЧЕВ", "date": "2017-05-22", "title": "Иван Андонов, председател на читалище „Братство”: Очаква се увеличение на субсидията за читалищата с 15 %"}
{"url": "http://www.focus-news.net/news/2017/05/22/2396686/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп призова мюсюлманските държави да формират „нова коалиция“ за борба срещу екстремизма по време на историческата си реч в Рияд, целяща да разсее страховете, че САЩ водят война срещу исляма, предаде \r\n„Не сме тук да изнасяме лекции. Ние не сме тук да казваме на другите как да живеят, какво да правят, кои да бъдат, кой да почитат. Ние сме тук да предложим партньорство, основано върху общите интереси и ценности“, заяви Тръмп по време на речта си пред лидерите на повече от 50 мюсюлмански държави. „В най-голям интерес на мюсюлманските нации в Близкия изток е да се смаже насилственото настъпление на тероризма“, обяви той. \r\n„По-добро бъдеще ще е възможно единствено, ако вашите нации изгонят терористите и изгонят екстремистите“, добави той. „Изгонете ги. Изгонете ги от вашите места за молебен, изгонете ги от обществата си, изгонете ги от светите си земи и ги изгонете от тази земя“, продължи той с надигащ се глас. \r\nПрезидентът на САЩ добави, че борбата е между „доброто и злото“ а не между различните религии. Той посочи, че „95% от жертвите на тероризма са мюсюлмани“, че и те трябва да се приемат като „поколение на загубени мечти в региона“.\r\n***\r\nПрезидентът на Южна Корея Мун Джей-ин назначи Канг Кюн-вха, бивш съветник на генералния секретар на ООН Бан Ки-мун , за външен министър на страната, пише \r\nАко бъде одобрена от парламента на поста Канг Кюн-вха ще стане първият външен министър на страната – жена. „Смятам, че тя е най-добрата и подходяща личност, която да се справи с настоящите дипломатически предизвикателства, използвайки добре експертизата си от  международните организации“, заяви президентът Мун Джей-ин. \r\n„Нейното назначение е също така важно, защото засилва равенство на половете в правителството“, добави той.\r\n***\r\nПрезидентът на САЩ Доналд Тръмп благодари на Кувейт за помощта му в борбата срещу тероризма и пое ангажимент да запознае обществото на страната си с този принос, пише  \r\nТръмп заяви по време на срещата си в Рияд с емира на Кувейт Сабах IV ал-Ахмад ал-Джабер ал-Сабах, че цени отношенията между САЩ и арабската държава и особено фактът, че тя често купува американско военно оборудване. \r\nНа свой ред емирът покани президента на посещение.\r\n***\r\nПрезидентът на Турция Реджеп Тайип Ердоган заяви, че състоянието на извънредно положение, обявено в страната през юли 2016 след неуспешния опит за преврат, ще бъде отменено едва когато в държавата се възстанови мирът, пише  \r\n„Състоянието на извънредно положение бе обявено във Франция при излизането на 15 терористи. В Турция имаше опит правителството на страната да бъде свалено. Как така ще питате относно премахването на състоянието? Няма да се премахне! Докога ли? Докато не постигнем мир и просперитет“, заяви Ердоган по време на конгрес на управляващата Партия на справедливостта и развитието, по време на който той бе избран за неин председател. \r\n„Какво ви липсва? Не можете да отидете на работа? Или училищата са затворени? Ние удължаваме състоянието на извънредно положение за мира в нашата страна“, добави той.\r\n***\r\nПрезидентът на Египет Абдел Фатах ас Сиси заяви по време на срещата си с президента на САЩ в  Саудитска Арабия, че Доналд Тръмп е „уникална личност, която е способна на невъзможното“, пише \r\nСиси благодари на Тръмп за стратегическите отношения между Египет и САЩ, добавяйки, че Египет е сигурен и стабилен със сътрудничеството на Вашингтон. Той също така похвали Тръмп за неговата „уникална личност, която е способна на невъзможното“. Президентът на Египет също така покани американския си колега на посещение.", "date": "2017-05-22", "title": "Преглед на някои от основните теми в световния печат (Агенция „Фокус”)"}
{"url": "http://www.focus-news.net/news/2017/05/22/2396687/izvestiya-v-evropa-obmislyat-referendum-za-otmyana-na-sanktsiite-sreshtu-rusiya.html", "text": "Редица европейски парламентарни партии смятат, че санкциите към Русия трябва да бъдат гласувани на референдум, пише вестник . Особен интерес се отделя на този въпрос в Чехия и Австрия. Политическите сили там имат намерение да се разшири принципа за „пряка демокрация“. Тяхната цел е да се опрости максимално процесът за обявяване на референдум и да се предостави на гражданите правото да се изказват по ключови външнополитически и вътрешнополитически въпроси. \r\nПрез следващите дни чешката партия „Свобода и пряка демокрация“ (СПД)  ще внесе в парламента законопроект, облекчаващ процедурите за обявяване на референдум. В документа е адаптирана швейцарската конституционна практика, според която може да се проведе такова гласуване след събирането на 100 хил. подписа от избиратели. Към момента законът изисква 250 хил. подписа. \r\n„Гражданите трябва да имат правото да изразяват своето мнение по важните въпроси, включително антируските санкции, които затрудниха развитието на много чешки компании“, коментира пред изданието депутатът от СПД Ярослав Голик. \r\nПодобна е позицията на австрийската „Партия на свободата“, която защитава отменянето на антуруските мерки. „Една от централните теми за нашата партия е разширяването на принципа на „пряка демокрация“, за което ние редовно настояваме. Народът има правото да изразява своето мнение по основните теми. Такива въпроси като санкциите без съмнение трябва да бъдат обсъждани с гражданите“, уточни Ханс-Йорг Йеневайн.  Мария Динкова", "date": "2017-05-22", "title": "„Известия“:  В Европа обмислят референдум за отмяна на санкциите срещу Русия"}
{"url": "http://www.focus-news.net/news/2017/05/22/2396685/predstoyashti-sabitiya-v-stranata-za-22-may-agentsiya-fokus.html", "text": "***\r\nОт 06.45 часа в зала 5 на Министерството на образованието и науката ще бъде изтеглен изпитният вариант за втория задължителен зрелостен изпит по предмет по избор. Държавният зрелостен изпит започва в 8.00 часа.\r\n***\r\nОт 08.45 часа в зала 5 на Министерството на образованието и науката ще бъде изтеглен изпитния вариант по математика за изпита след VII клас за националното външно оценяване. Изпитът за седмокласниците започва в 10.00 часа.\r\n***\r\nОт 14.00 часа в Сити Марк Арт Център министърът на регионалното развитие и благоустройството Николай Нанков и министърът на транспорта, информационните технологии и съобщенията Ивайло Московски ще вземат участие в церемонията по връчване на наградите в десетото издание на проекта „Най-добрият град за живеене в България“ 2016 г.\r\n***\r\nОт 09.30 часа 2-ри състав на Специализирания наказателен съд ще заседава по делото срещу Емил М., Лазарин Л. и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа евродепутатът Андрей Новаков ще вземе участие в #StartUpТворилница, съвместен проект за насърчаване на предприемачеството в университетите, който ще се проведе в JA Стартъп Хамбар на София Тех Парк.\r\n***\r\nОт 11.00 часа в залата на Националния център по заразни и паразитни болести ще се проведе пресконференция, с която ще бъде даден официалният старт на информационна кампания за профилактика на рака на маточната шийка „10 минути само за теб”.\r\n***\r\nОт 11.00 часа 17-и състав на Специализирания наказателен съд ще заседава по делото срещу Николай П., Виктор И. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в пресклуба на БТА ще се проведе пресконференция на „Дарик холдинг“ и „Дарик радио“ на тема „Как да задържим талантливите студенти в България?“.\r\n***\r\nОт 12.00 часа 8-и състав на Специализирания наказателен съд ще заседава по делото срещу Ангел Д., Деян С. и др., на които са повдигнати обвинения за организиране и ръководене на организирана престъпна група.\r\n***\r\nОт 12.00 часа в зала \"Славейков\" на Френския институт ще се проведе връчването на наградите от ежегодния конкурс по превод на поезия и проза с учениците от френските и испанските езикови гимназии и студенти от различни университети.\r\n***\r\nОт 13.30 часа в зала 701 на Агенция „Пътна инфраструктура“ ще бъдат отворени ценовите оферти за реконструкция на платното на път II-21 Русе - Силистра, при входа на Русе.\r\n***\r\nОт 13.30 часа 4-ти състав на Специализирания наказателен съд ще заседава по делото срещу Александър М., Костадин Д. и др., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа 13-ти състав на Специализирания наказателен съд ще заседава по делото, образувана по молба на Атанас С. и Димитър М., за изменение на наложената им мярка за неотклонение.\r\n***\r\nОт 15.00 часа генералният директор на „ЛУКОЙЛ-България” Валентин Златев ще връчи Голямата награда от промоцията на програмата „ЛУКОЙЛ Клуб” – луксозен автомобил Porsche Cayenne Diesel Platinum Edition. Събитието ще се състои на бензиностанция ЛУКОЙЛ Б-32 (на ъгъла на булевардите „Възкресение” и „Константин Величков”).\r\n***\r\nОт 15.30 часа 17-и състав на Специализирания наказателен съд ще заседава по делото, образувана по молба на Славчо И., за изменение на наложената му мярка за неотклонение.\r\n***\r\nОт 15.30 часа в концертната зала на бул. „Евлоги и Христо Георгиеви“ № 94, Националната музикална академия „Проф. Панчо Владигеров“ ще удостои световноизвестния диригент Валерий Гергиев с почетното звание Доктор хонорис кауза. \r\n***\r\nОт 17.30 часа Националният литературен музей и филмотечно кино „Одеон” организират безплатна прожекция на филма „Тютюн“ по романа на Димитър Димов. Преди прожекцията в кино „Одеон“ дългогодишната уредничка на музея Анна Свиткова  - автор на две книги за писателя, ще запознае посетителите с перипетиите му при публикуването на романа и при създаването на филма.\r\n***\r\nОт 18.00 часа в литературен клуб „Перото“ Кирил Кадийски ще представи своите 21 сонети в книгата „Стрелецът на Бурдел“.\r\n***\r\nОт 19.30 часа в зала „България“ Маестро  Валерий Гергиев ще дирижира оркестъра на Мариинския театър - Санкт Петербург. С този концерт  под патронажа на Президента на Република България Румен Радев се открива 48-мият Международен фестивал „Софийски музикални седмици.\r\n***\r\nОт 17.30 часа в Градската библиотека „Паисий Хилендарски“ ще се проведе награждаване на победителите в Петия национален конкурс за хумор и сатира „Голямата къща на мъдрите хора”. От 19.00 часа на пл. „Акад. Николай Хайтов“ ще започне концерт на хип-хоп изпълнителите Павел и Венци Венц.\r\n***\r\nОт 10.00 до 17.00 часа в Културно-информационен център на Община Благоевград ще се проведе Ден на отворените врати по повод Международния  ден на биологичното разнообразие.\r\n***\r\nОт 18.30 часа пред зала „22 септември“ кметът на община Благоевград д-р Атанас Камбитов организира коктейл за завършващите ученици  от Випуск 2017.\r\n***\r\nОт 10.00 до 12.00 часа народните представители от ГЕРБ-София област Валентин Милушев, Васил Цветков и Мартин Тинчев ще проведат приемни с граждани в централния офис на партията, находящ се на пл. „Освобождение” № 14.\r\n***\r\nОт 11.00 часа в сградата на Областна администрация-Бургас ще се проведе среща с представители на НАП, държавни институции, ОД на МВР-Бургас и кметове на общини от областта, на която ще се обсъди междуинституционалното сътрудничество по време на предстоящата лятна кампания на НАП за контрол и спазване на законодателството.\r\n***\r\nОт 11.00 часа народният представител от ГЕРБ Димитър Бойчев ще има приемен ден в централата на партията на ул. „Конт Андрованти 5”.\r\n***\r\nОт 12.30 часа в КЦ \"Морско казино\" немски работодатели ще интервюират хора от 18 до 27 години за работа в Дегендорф, област Бавария.\r\n***\r\nОт 18.00 часа в зала \"Петя Дубарова\" на КЦ \"Морско казино\" ще гостува авторът на книгата \"Моши моши, Япония\" Юлияна Антонова- Мурата.\r\n***\r\nОт 18.00 часа в Държавна опера - Бургас започва безплатен празничен концерт по случай 24 май - Ден на българската просвета и култура и на славянската писменост. В него ще вземат участие Орлин Горанов, Росица Кирилова и много други изпълнители.\r\n***\r\nОт 18.00 часа в Къща - музей \"Петя Дубарова\" ще бъдат наградени участниците в литературния конкурс за написване на есе на тема \"Магията на словото\".\r\n***\r\nОт 10.00 до 12.00 часа народният представител от ПП ГЕРБ Таня Петрова организира приемна за граждани в клуба на ПП ГЕРБ на ул. „Г. Бенковски” №1.\r\n***\r\nОт 14.00 часа, в Централата на ГС на БСП-Варна, Иван Иванов, член на парламентарните комисии по регионална политика, благоустройство и местно самоуправление и по транспорт, информационни технологии и съобщения, ще приема граждани.\r\n***\r\nОт 16.00 часа, в Централата на ГС на БСП-Варна, проф. Анелия Клисарова, заместник-председател на комисията по образование и наука и член на комисията по здравеопазване, ще приема граждани.\r\n***\r\nОт 09.30 до 12.00 часа в зала 302 на Община Велико Търново председателят на Парламентарната група на ГЕРБ и зам.-председател на партията Цветан Цветанов организира приемен ден за жителите на Велико Търново и региона.\r\n***\r\nОт 14.00 часа в РНБ „П. Р. Славейков“ ще се състои среща-разговор с кипърския поет Михалис Пиерис „Метаморфози на градовете“.\r\n***\r\nОт 17.00 часа в Голямата зала на Община Велико Търново ще започне извънредна сесия на Великотърновски общински съвет.\r\n***\r\nОт 14.00 часа общинският съветник от ГЕРБ в ОбС – Ветово Недялко Христов ще проведе приемна за граждани в офиса на партията, находящ се в Младежкия дом.\r\n***\r\nОт 10.00 часа в Заседателната зала на Община Враца ще се проведе пресконференция с кмета Калин Каменов. \r\n***\r\nОт 10.00 часа народният представител Красен Кръстев ще проведе изнесена приемна ден в сградата на кметство в село Търнава.\r\n***\r\nОт 16.00 до 17.30  часа народният представител от ГЕРБ инж. Петя Аврамова организира приемен ден за граждани в офиса на партията, намиращ се на бул. \"Демокрация\" №2.\r\n***\r\nОт 16.30 часа в пространството пред Градска концертна зала ще се състои изява на децата от детските заведения под надслов „Децата на Враца рисуват”. \r\n***\r\nОт 11.00 часа заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие обновената детска градина „Бодра смяна“.\r\n***\r\nОт 17.30 часа в Зала 1 на Общината ще се състои среща-разговор с акад. Антон Дончев и представяне на романа „Сянката на Александър Велики“.\r\n***\r\nОт 11.00 часа в Художествената галерия ще бъде открита  23-та Годишна изложба на художниците педагози, посветена на 24 май - Ден на българската просвета и култура и на славянската писменост.\r\n***\r\nОт 18.00 часа в Огледална зала „Нели Божкова“ ще се състои тържествен концерт по случай 24 май – Ден на българската просвета и култура и на славянската писменост,\r\n***\r\nОт 14.30 до 15.30 часа народните представители от ГЕРБ-София област Валентин Милушев, Васил Цветков и Мартин Тинчев ще проведат приемни с граждани в централния офис на партията, находящ се на бул. „Руски” № 88.\r\n***\r\nОт 10.00 часа ще започне работа традиционната Улица на занаятите в Казанлък. Атракциите на занаятите ще бъдат разположени в три обособени за целта централни зони: ул. „Искра“ до Дома на културата „Арсенал“, ул. „Генерал Скобелев“, ул. „Отец Паисий“. \r\n***\r\nОт 12.00 часа в заседателната зала на община Котел ще се състои публично обсъждане на отчета за изпълнението на Бюджет 2016.\r\n***\r\nОт 11.00 часа в клуба на БСП заместник - председателят на Народното събрание и народен представител от 10 МИР - Кюстендил Валери Жаблянов ще проведе приемна за граждани.\r\n***\r\nОт 10.30 до 12.30 часа народния представител от ГЕРБ Ирена Димова организира приемна за граждани в партийния офис, намиращ се на ул. \"Варош\" №1.\r\n***\r\nОт 15.00 до 17.00 часа народните представители от ГЕРБ Дилян Димитров и Ирена Димова организират приемна за граждани в партийния офис, намиращ се на бул. „Трети март“ №39, ет.1.\r\n***\r\nОт 13.00 до 14.30 часа народният представител от ГЕРБ инж. Петя Аврамова организира приемен ден за граждани в Художествена Галерия „Проф. Марин Върбанов”.\r\n***\r\nОт 10.30 часа Окръжният съд в Пловдив ще заседава по делото срещу  двамата преподавателите от Университета по хранителни технологии, обвинени за взимане на подкуп - Симеон В. и Николай Б. \r\n***\r\nОт 11.00 часа ще се състои  официалното откриване на паметната плоча-барелеф на поета Йордан Русков, поставена на входа на сградата на Общинския съвет на улица „Авксентий Велешки“ № 20. \r\n***\r\nОт 11.00 часа народният представител от ГЕРБ ген. Константин Попов ще проведе среща с кмета на Община Марица Димитър Иванов. От 12.30 Попов ще се срещне с граждани в офиса на ГЕРБ Пловдив област на бул. “Източен“ № 80, ет.7.\r\n***\r\nОт 17.00 часа в 7 аудитория на Ректората на Пловдивския университет „Паисий Хилендарски“ евродепутата Петър Курумбашев ще проведе среща със студенти на тема  „Накъде върви Европа”. В дискусията ще се включат народните представители Теодора Халачева и Георги Търновалийски. \r\n***\r\nОт 13.30 до 14.00 часа народните представители от ГЕРБ-София област Валентин Милушев, Васил Цветков и Мартин Тинчев ще проведат приемни с граждани в централния офис на партията, находящ се на пл. \"Тодор Живков\" № 5.\r\n***\r\nВ отдел „Изкуство” на Градска библиотека ще бъде открита Изложба-базар на книги за деца, по повод 24 - май Ден на българската просвета и култура и на славянската писменост и 1 юни Международен ден на децата.\r\n***\r\nОт 14.00 часа народният представител от ГЕРБ Иглика Иванова-Събева ще проведе приемен ден за жителите на севлиевска община в офиса на ПП ГЕРБ на ул. „Стефан Пешев“ №87.\r\n***\r\nОт 17.00 часа в Клуба на дейците на културата – Смолян ще се проведе празнична среща с художествено-творческата интелигенция по повод 24 май.\r\n***\r\nОт 11.00 часа в IX ОУ „Веселин Ханчев“ ще гостува детският отдел на библиотека „Родина“.\r\n***\r\nОт 18.00 часа в Художествената галерия ще бъде открита юбилейна изложба, посветена на 125 години от рождението на проф. Никола Кожухаров.\r\n***\r\nОт 18.00 часа в къща-музей „Гео Милев“ ще се проведе среща-разговор с поета Найден Вълчев.\r\n***\r\nОт 18.00 часа в книжарница „Приятели“ ще се състои среща с писателката Яна Букова.\r\n*** \r\nОт 11.30 часа в Регионалния пресклуб на БТА ще се проведе пресконференция на на председателя на Комисията за защита на потребителите Димитър Маргаритов и на изпълнителния секретар на Федерацията на потребителите Емил Георгиев.\r\n***\r\nОт 10.30 часа в зала 203 ще се проведе заседание на ПК „Икономическа политика, общинска собственост и контрол по сделките с общинско имущество” към Общински съвет-Шумен.\r\n*** \r\nОт 14.00 часа в зала 203 ще се проведе заседание на ПК „Правна и опазване на обществения ред” към Общински съвет-Шумен. \r\n*** \r\nОт 15.30 часа в зала 203 ще се проведе заседание на  Бюджетна комисия  към Общински съвет-Шумен.", "date": "2017-05-22", "title": "Предстоящи събития в страната за 22 май (Агенция „Фокус“)"}
{"url": "http://www.focus-news.net/news/2017/05/22/2396691/politsiyata-zadarzha-mazha-ubil-tashta-si-i-ranil-zhena-si-v-stara-zagora-obzor.html", "text": "Полицията задържа мъжа, който бе заподозрян за това, че е убил тъща си и е ранил тежко жена си в Стара Загора. 46-годишният мъж, обявен за национално издирване, е установен и задържан от кърджалийски полицаи в село Черноочене на 20 май около 22.00 часа. В 15.10 часа същия ден, на тел.112 е постъпил сигнал, че мъж с порезни рани в областта на корема е търсил медицинска помощ в село Пчеларово. Автопатрул на Районно управление „Полиция” - Кърджали незабавно е предприел обход на района за установяване на съмнителното лице. С разпореждане на директора на ОД на МВР - Кърджали старши комисар Венцислав Момчилов е създадена група от криминалисти в дирекцията и Районно управление „Полиция” - Кърджали за активни действия по установяването на издирвания. Извършени са проверки на десетки места и в 21.50 часа в село Черноочене е бил установен издирваният мъж. Той е задържан е и транспортиран до Центъра за спешна помощ в Кърджали. Претърпял е медицинска интервенция в болницата, където е оставен за лечение под полицейска охрана.  припомня: На 20 май 2017г., към 11.00 часа, е подаден сигнал за инцидент, станал в семейно жилище в Стара Загора. На място пристигналият полицейски екип откри безжизненото тяло на 67-годишна жена и тежко ранената 29-годишна нейна дъщеря, която бе откарана в болница с опасност за живота.", "date": "2017-05-22", "title": "Полицията задържа мъжа, убил тъща си и ранил жена си в Стара Загора (ОБЗОР)"}
{"url": "http://www.focus-news.net/news/2017/05/22/2396689/sport-napoli-pobedi-fiorentina-s-41.html", "text": "Наполи победи на свой терен Фиорентина с 4:1 в мач от предпоследния 37-ми кръг на италианската Серия А. \r\nСлед този двубой Наполи заема трето място в класирането с 83 точки, като само точка ги дели от Рома, които са втори.  Отборът на Фиорентина е на осма позиция с 59 точки.", "date": "2017-05-22", "title": "Спорт: Наполи победи Фиорентина с 4:1"}
{"url": "http://www.focus-news.net/news/2017/05/22/2396695/ima-leko-podobrenie-v-sastoyanieto-na-raneniya-pri-strelbata-vav-stolichniya-kvartal-vitosha-obzor.html", "text": "Има леко подобрение в здравословното състояние на  35-годишния мъж, който беше ранен при стрелбата в столичния квартал „Витоша” на 18 май. Началникът на II неврохиругично отделение в УМБАЛ „Св. Анна“ д-р Славомир Кондов обясни, че е започната процедура по събуждането на мъжа от медикаментозна кома.  На 18 май 2017 г. 38-годишният Вячеслав Коев и 61-годишната Стойка Мишева бяха убити при стрелба в столичния квартал „Витоша“. 35-годишен мъж пострада при стрелбата и след спешна операция в УМБАЛ „Св. Анна“ състоянието му остана много тежко. Минути след стрелбата в непосредствена близост до местопрестъплението беше задържан 57-годишният строителен предприемач Драгомир Драганов. У него беше намерено законно притежавано оръжие, с което се предполага, че е извършено двойното убийство. Според доказателствата убитите мъж и жена са били служители във фирма, а задържаното лице е неин подизпълнител. Починалата жена е майка на мъжа, който е в тежко състояние след стрелбата. Няма данни за предварителна подготовка на престъплението, най-вероятният мотив са неуредени финансови сметки. Драгомир Драганов е трябвало да получи от двамата убити възнаграждение от над 100 хил. лева. Той е бил изпълнител на определени строително-монтажни дейности, а мъжът и жената са извършвали строителен надзор и финансиране. Няма преки очевидци на стрелбата, но има установени свидетели на скандала между извършителя на престъплението и убитите, които не работят заедно за първи път и са имали бизнес взаимоотношения. \r\nНа 20 май съдът реши да остави в ареста Драгомир Драгомиров. Според магистратите, съществува обосновано предположение, че той може да се укрие и да извърши ново престъпление. На заседанието за разглеждане на мярката му за неотклонение Драгомиров заяви, че съжалява за стореното, че няма да се укрие и ще съдейства на следствието, както го е правил досега. \r\nБиляна ИВАНОВА", "date": "2017-05-22", "title": "Има леко подобрение в състоянието на ранения при стрелбата във столичния квартал „Витоша“ (ОБЗОР)"}
{"url": "http://www.focus-news.net/news/2017/05/22/2396690/greek-reporter-nikos-anastasiadis-shte-informira-partiite-i-grazhdanite-za-svoeto-predlozhenie-otnosno-pregovorite-za-kipar-v-zheneva.html", "text": "В понеделник президентът на Кипър Никос Анастасиадис ще информира партиите за предложението, което той е направил на лидера на Севернокипърската турска република Мустафа Акънджъ по време на последната им среща, предава . \r\nТази среща се проведе в рамките на водените от ООН мирни преговори за разрешаването на кипърския проблем. \r\nЗаседанието с представителите на парламентарните партии ще започне утре от 10 ч. местно време.  Мария Динкова", "date": "2017-05-22", "title": "Greek Reporter: Никос Анастасиадис ще информира партиите и гражданите за своето предложение относно преговорите за Кипър в Женева"}
{"url": "http://www.focus-news.net/news/2017/05/22/2396694/interfaks-severna-koreya-obyavi-che-raketnoto-izpitanie-e-bilo-uspeshno.html", "text": "Северна Корея обяви, че проведеното изпитание на балистична ракета със среден обсег, е било успешно съобщават в понеделник средствата за масова информация в Южна Корея, предава .\r\nЛидерът на Северна Корея Ким Чен Ун е наблюдавал изпитанието и е одобрил нейното производство.  \r\nСпоред южнокорейските военни изстреляната ракета е същият тип като тази, която беше тествана на 12 февруари. \r\nПо-рано Министерството на отбраната на Южна Корея съобщи, че ракетата е била изстреляна в неделя в 16:59 ч. (местно време) и е прелетяла около 500 км. Това е осмото ракетно изпитание на Пхенян за 2017 г. Мария Динкова", "date": "2017-05-22", "title": "Интерфакс: Северна Корея обяви, че ракетното изпитание е било успешно"}
{"url": "http://www.focus-news.net/news/2017/05/22/2396688/deutsche-welle-germanska-grazhdanka-e-bila-ubita-v-kabul.html", "text": "Министерството на външните работи на Германия потвърди, че гражданка на страната е била убита в западната част на Кабул през нощта в неделя, предава . \r\nОколо 11. 30 ч. местно време няколко въоръжени мъже са влезели в къща за гости, намираща се в Кабул. От афганистанското Министерство на вътрешните работи уточниха, че не е ясно все още дали причината за атаката е терористичен и друг престъпен мотив. \r\nГерманското Министерство на външните работи отдавна предупреждава да не се пътува в Афганистан. Същевременно обаче Берлин настоя страната да бъде добавена в списъка на сигурните държави на произход, за да бъде позволено връщането на мигрантите, чиито молби за убежище в Германия са били отхвърлени. \r\nВсе още никоя групировка не е поела отговорност за нападението.  Мария Динкова", "date": "2017-05-22", "title": "Deutsche Welle: Германска гражданка е била убита в Кабул"}
{"url": "http://www.focus-news.net/news/2017/05/22/2397023/reuters-hasan-rouhani-zayavi-che-se-nadyava-evropa-da-ne-posledna-primera-na-tramp-otnosno-iran.html", "text": "Президентът на Иран Хасан Роухани заяви, че приветства сътрудничеството на всички равнища, което да доведе до стабилност в Близкия изток. Той изрази надежда пред своя френски колега Еманюел Макрон по време на телефонен разговор, че Европа няма да копира позициите на американския президент Доналд Тръмп срещу Ислямската република, предаде \r\nПо-рано по време на посещението си в Саудитска Арабия Тръмп заяви, че Иран е ключов източник на средства и подкрепа за ислямистите в Близкия изток.\r\n„Иран е готов да си сътрудничи на всяко ниво с другите държави, включително и с Франция в борбата срещу тероризма и при разрешаването на сирийската криза“, заяви Роухани. „Трябва да донесем мир и стабилност в региона. Да се надяваме, че Европа няма да попадне в капана на страните, които демонстрират грешни интерпретации за региона“, добави той. \r\nПо-рано на въпрос дали френското правителство е съгласно с призива на Тръмп Иран да бъде изолиран, френското министерство на външните работи посочи, че ще „действа в името на развитието на политически диалог, който да бъде част от конструктивен метод за действие по отношение на решаването на регионалните кризи“. Виктор Турмаков", "date": "2017-05-22", "title": "Reuters: Хасан Роухани заяви, че се надява Европа да не последна примера на Тръмп относно Иран"}
{"url": "http://www.focus-news.net/news/2017/05/22/2396698/reuters-sled-silnoto-parvo-trimesechie-na-2017-g-germanskata-ikonomika-shte-namali-tempa-si-na-rastezh.html", "text": "След силното първо тримесечие на 2017 г. германската икономика ще намали своя темп на растеж през следващите месец, се отбелязва в месечния доклад на Министерството на финансите, предава . \r\nНай-голямата европейска икономика постигна ръст от 1,9% през 2016 г., което е най-добрият резултат за последните пет години. \r\n„Благоприятните макроикономически условия като по-добрите перспективи за продажби у дома и в чужбина, ниските лихвени проценти, както и средните цени на енергията предполагат, че общият икономически подем трябва да продължи до края на годината, но с по-малък темп спрямо първите три месеца“, се отбелязва в доклада. Мария Динкова", "date": "2017-05-22", "title": "Reuters: След силното първо тримесечие на 2017 г. германската икономика ще намали темпа си на растеж"}
{"url": "http://www.focus-news.net/news/2017/05/22/2396697/the-times-brekzitat-bez-sdelka-za-uslugite-mozhe-da-struva-po-36-mlrd-paunda-na-godina.html", "text": "Ако Великобритания напусне единния пазар без преференциален достъп за компаниите за услуги, при най-добрия вариант страната ще губи по 1,4% на година от брутния вътрешен продукт, пише вестник .\r\nЗатрудненията при банките, при компаниите за информационни технологии, телекомуникации и транспорт ще доведат до намаляване на износа всяка година между 21 млрд. паунда и 30,5 млрд. паунда, показват данните на Центъра за икономически и бизнес изследвания.\r\nЕдинният пазар при услугите цели да даде на компаниите в Европа възможност да функционират при едни и същи условия във всяка държава членка, като единството условие е да спазват общите правила и регулации. Мария Динкова", "date": "2017-05-22", "title": "The Times: Брекзитът без сделка за услугите може да струва по 36 млрд. паунда на година"}
{"url": "http://www.focus-news.net/news/2017/05/22/2396700/planinski-spasiteli-okazaha-pomosht-na-trima-turisti-zasednali-v-snezhna-pryaspa-v-pirin-obzor.html", "text": "Отряд от 6-ма спасители на Планинска спасителна служба (ПСС) оказа помощ на трима туристи, заседнали в снежна пряспа в Пирин планина, в района над езерото Окото. Сигналът за бедстващи двама мъже и една жена е подаден рано сутринта и към тях веднага са се насочили планински спасители. От ПСС обясниха, че планинарите наистина са се намирали в безизходно положение, тъй като са попаднали в заледен и хлъзгав улей, придвижването по който е било изключително опасно. \r\nНяколко часа след подаването до сигнала планинските спасители достигат до бедстващите туристи и с помощта на алпийски способ те са отведени невредими и в добро здравословно състояние до хижа „Вихрен“. \r\nОт Планинска спасителна служба съветват туристите винаги да си набавят предварителна информация за района, в който отиват и да вземат със себе си необходимата екипировка, съобразена със сезона и метеорологичните условия.\r\nДеница КИТАНОВА", "date": "2017-05-22", "title": "Планински спасители оказаха помощ на трима туристи, заседнали в снежна пряспа в Пирин (ОБЗОР)"}
{"url": "http://www.focus-news.net/news/2017/05/22/2396702/balgariya-komentari-v-svetovnite-medii-balgarski-mitnichari-sa-zadarzhali-432-kg-heroin-v-sofiya-rabotyat-edni-ot-nay-strannite-magazincheta-na-sveta-liderat-na-balgarskite-evrei-osadi-vitsepremier-na-stranata-zaradi-neumestno-izkazvane-agentsiya-fokus.html", "text": "***\r\nБългарските митничари са задържали на граничен пункт Видин-Калафат голяма партида хероин, предаде \r\n„432,22 кг. хероин бяха открити в ирански камион, превозващ керемиди към Холандия. Стойността на партидата наркотици възлиза на около 65,48 млн. лева. Шофьорът на камиона, български гражданин, е задържан. В момента текат следствени действия“, пише в съобщението на митническата служба. \r\nВ близките часове представителите на прокуратурата, на МВР и на митниците ще представят подробности.\r\n***\r\nВисоките цени на наемите и липсата на търговски площи в притискат собствениците на малки магазини в цяла Европа. Притежателите на магазинчета в София са се справили с този проблем, откривайки серия магазини на нивото на коляното на човек, предаде унгарският информационен портал \r\nКлиентът може да получи достъп до необходимите предмети клекнал или на колене, но идеята е успешна и българската столица е наводнена с подобни магазинчета, познати като „клекшопове“ , които са конкуренти на улавящите погледа витрини по улицата. \r\nПрез последните години тези магазини получават натиск от големите вериги супермаркети и от развитието на потребителското общество, така че през следващите няколко години едно малко познато, но шарено място може да изчезне от лицето на един от големите градове в Европа.\r\n***\r\nЛидер на българските евреи осъди вицепремиера на страната Валери Симеонов, който на шега заяви, че може да се е държал неуместно при посещение на бивш нацистки концентрационен лагер, предава \r\nАлександър Оскар, който е председател на Организацията на евреите в България „Шалом“, в петък заяви: „Ние сме свидетели на грозна проява на неуважение към милионите убити в концентрационни лагери по време на Втората световна война. Подобно поведение показва липса на политическа култура и чувствителност към най-голямата трагедия в човешката история. Когато говорим за Холокоста, шегуването е неуместно“.", "date": "2017-05-22", "title": "България - коментари в световните медии: Български митничари са задържали 432 кг хероин, в София работят едни от най-странните магазинчета на света, лидерът на българските евреи осъди вицепремиер на страната заради неуместно изказване (Агенция „Фокус“)"}
{"url": "http://www.focus-news.net/news/2017/05/22/2396747/bild-finansovite-ministri-ot-evrozonata-shte-obsadyat-speshniya-zaem-za-gartsiya.html", "text": "Финансовите министри на държавите от еврозоната се събират днес в Брюксел, за да обсъдят отпускането на спешен заем за Гърция, припомня германският вестник . Условие за предоставянето на средствата на Атина е министрите да постигнат съгласие, че последните усилия за икономии са задоволителни. \r\nГърция се нуждае от парите, за да успее през юли да покрие вноската си по милиардния дълг. На срещата ще присъства и федералния министър на финансите на ФРГ Волфганг Шойбле. По-рано външният министър на Берлин Зигмар Габриел предупреди, че съпротивата на Германия може да доведе до провал на плановете за опрощаване на гръцкия дълг. Поради тази причина дипломатът се противопостави на позицията на Шойбле по гръцкия въпрос.Тереза Герова", "date": "2017-05-22", "title": "Bild: Финансовите министри от еврозоната ще обсъдят спешния заем за Гърция"}
{"url": "http://www.focus-news.net/news/2017/05/22/2396696/rossiyskaya-gazeta-dmitriy-medvedev-shte-predstavlyava-rusiya-na-sreshtata-na-varha-na-organizatsiyata-za-chernomorsko-ikonomichesko-satrudnichestvo.html", "text": "В понеделник руският министър-председател Дмитрий Медведев ще участва в срещата на държавните и правителствените ръководители на страните от Организацията за черноморско икономическо сътрудничество (ОЧИС), пише вестник . \r\nПречка за успешното развитие на черноморските проекти могат да станат проблемите в отношенията на отделните държави членки на организацията. Така през януари миналата година делегацията на Украйна напусна срещата в рамките на ОЧИС, изразявайки протест срещу започването на председателството на Русия. \r\nТрудности могат да създадат и руско-турските отношения, но сега Москва и Анкара предприемат стъпки за тяхното възстановяване. В Истанбул Медведев ще разговаря със своя турски колега Бинали Йълдъдъм. В центъра на вниманието на правителствените глави без съмнение ще бъде въпросът за реализирането на енергийните проекти, включително строителството на газопровода „Турски поток“. \r\nОсвен това по време на посещението си в Турция Медведев ще почете памет на убития през декември 2016 г. в Анкара руски посланик Андрей Карлов. Мария Динкова", "date": "2017-05-22", "title": "„Российская газета“: Дмитрий Медведев ще представлява Русия на срещата на върха на Организацията за черноморско икономическо сътрудничество"}
{"url": "http://www.focus-news.net/news/2017/05/22/2396699/abc-news-emanyuel-makron-i-paolo-dzhentiloni-se-sreshtnaha-v-parizh-predi-sreshtata-na-g-7.html", "text": "Преди срещата на Г-7 в Сицилия през следващата седмица френският президент Еманюел Макрон разговаря с италианския министър-председател Паоло Джентилони в Париж, предава . \r\nДвамата лидери обсъдиха по-нататъшната интеграция на Европейския съюз и мигрантската криза на работна вечеря в неделя вечерта.\r\nПреди срещата Макрон заяви, че Франция и Италия имат много общо и напомни предизвикателствата, пред които Рим е изправен при пристигането на голям брой мигранти.   Мария Динкова", "date": "2017-05-22", "title": "ABC News: Еманюел Макрон и Паоло Джентилони се срещнаха в Париж преди срещата на Г-7"}
{"url": "http://www.focus-news.net/news/2017/05/22/2396693/tass-po-vreme-na-poseshtenieto-si-v-istanbul-dmitriy-medvedev-shte-se-sreshtne-s-redzhep-erdogan.html", "text": "По време на посещението си в Истанбул министър-председателят на Русия Дмитрий Медведев ще се срещне в понеделник с президента на Турция Реджеп Тайип Ердоган, предава . \r\n„Разговорът между руският премиер Дмитрий Медведев и турския президент Реджеп Тайип Ердоган ще се проведе в понеделник. Те ще обсъдят ключови въпроси от двустранните отношения“, заявиха от пресслужбата на руското правителство. \r\nМедведев пристигна в Истанбул в неделя, за да участва в срещата на върха на Организацията на черноморско икономическо сътрудничество.  Мария Динкова", "date": "2017-05-22", "title": "ТАСС: По време на посещението си в Истанбул Дмитрий Медведев ще се срещне с Реджеп Ердоган"}
{"url": "http://www.focus-news.net/news/2017/05/22/2396704/yonhap-yuzhna-koreya-shte-prodalzhi-da-dostavya-humanitarna-pomosht-na-severna-koreya.html", "text": "Очаква се Южна Корея да възобнови доставянето на хуманитарна помощ на Северна Корея въпреки трудната ситуация в областта на сигурността, до която доведоха ракетните изпитания на Пхенян, отбеляза в понеделник служител от правителството, предава . \r\nВластите в Сеул заявиха, че очакват да продължат да прилагат принципа за доставяне на хуманитарна помощ на Северна Корея въпреки политическата ситуация при новата администрация на президента Мун Джей-ин. Мария Динкова", "date": "2017-05-22", "title": "Yonhap: Южна Корея ще продължи да доставя хуманитарна помощ на Северна Корея"}
{"url": "http://www.focus-news.net/news/2017/05/22/2396703/tereza-mey-nyama-vreme-za-gubene-sled-kato-pregovorite-za-brekzit-shte-zapochnat-11-dni-sled-izborite.html", "text": "Великобритания „няма време за губене“ при преговорите за Брекзит, ще предупреди министър-председателят на страната Тереза Мей, напомняйки, че официалните преговори за напускането на Европейския съюз ще започнат само 11 дни след изборите, пише . \r\nМей ще посети Уелс, където повечето граждани на референдума гласуваха за излизане от блока. Тя ще ги призове да не рискуват да оставят Джереми Корбин да води преговорите за Брекзит. \r\n„Има само 17 дни до тези важни общи избори. Само 11 дни след това Европейският съюз иска преговорите за Брекзит да започнат“, ще посочи премиерът.\r\n„Мястото на Обединеното кралство на преговорите ще бъде заето от мен или от Джереми Корбин. Сделката, която искаме, ще бъде договаряна от мен или от Джереми Корбин“, ще отбележи Мей.\r\n„Няма да има време за губене и новото правителство няма да има време да намери своя път. Така че залогът при тези избори е голям“, ще допълни  Мей. Мария Динкова", "date": "2017-05-22", "title": "Тереза Мей: Няма време за губене, след като преговорите за Брекзит ще започнат 11 дни след изборите"}
{"url": "http://www.focus-news.net/news/2017/05/22/2396707/na-gkpp-vidin-kalafat-mitnichari-zadarzhaha-rekordnite-423-kg-heroin-na-stoynost-okolo-635-mln-leva-obzor.html", "text": "На 20 май около о5.30 часа на ГКПП „Видин- Калафат“ митничари са задържали рекордните за страната ни 423 кг хероин на стойност около 63,5 млн. лева. Това е най-голямото количество наркотично вещество, задържано в едно транспортно средство на наша територия. Хероинът е открит в ТИР със софийска регистрация, управляван от 56-годишен мъж без криминални прояви. В товарния автомобил са превозвани 25 палета теракотни плочи с общо тегло 23 тона от България за Холандия.\r\nДиректорът на Агенция „Митници“ Георги Костов обясни, че при анализа на транспортните документи е установено, че изпращачът е непозната фирма, а получателят на плочките в Холандия е фирма с предполагаема дейност, свързана с хранителните продукти. Острата миризма на оцетна киселина при разпечатването на едно от палетата е насочила митничарите към съмнение за наркотично вещество. След първите три реда от фаянс, инспекторите установяват, че в 17 от кашоните, между плочките, слепени със силикон, има найлонови пликове с лист от пресовано кафяво прахообразно вещество, реагирало при наркотеста на хероин. Иззетото наркотично вещество е 423 кг 222 грама в 400 пакета по 1055 грама. Георги Костов уточни, че според проверките хероинът е с изключително висока чистота, наближаваща 70%. Прогнозната му цена е 63 млн. 484 хил. лева. Той посочи, че в рамките на няколко часа след установяване на наркотичното вещество от МВР е задържан изпращачът на пратката, който е организирал претоварването на стоката и изпращането й към крайната дестинация- Холандия. \r\nГлавният секретар на МВР гл. комисар Младен Маринов допълни, че изпращачът е управител на търговско дружество със седалище София, на което съпругата на задържания е собственик. Към момента тя не е задържана, защото продължават оперативно-издирвателните действия. Лицето е 43-годишен български граждани с криминални регистрации, но не по линия на наркотрафик и разпространение на наркотични вещества. Младен Маринов уточни, че е установен целият път на стоката от преминаването на българо-турската граница на 17 май с влекач и ремарке с иранска регистрация, управлявано от иранец, до склада, където стоката е била разтоварена. Оттам стоката е претоварена на български влекач и ремарке с водач български гражданин, който е 56-годишен. Извършват се огледи на склада и се разпитват свидетели. Главният секретар на МВР коментира, че цялата система е изградена с цел да се прекъсне връзката с Иран, тъй като тя е рискова държава по отношение на превозване на стоки и товари към Западна Европа. Той съобщи и за друга акция, при която 8 кг и 325 грама хероин са задържани от Столичната дирекция на МВР. По думите му на фона на заловеното количество на граничния пункт „Видин-Калафат“ това количество е малко, но в случая най-вероятно става въпрос за разпространение на територията на страната. Задържани са 2 лица, едното от които е криминално проявено.\r\nГлавният прокурор Сотир Цацаров съобщи за още 2 случая със заловен хероин. На 5 юли 2016 година на ГКПП „Лесово“ в ТИР с иранска регистрация, управляван от ирански гражданин, са заловени 200 кг. хероин. Концентрацията на активно вещество тогава е 58%, а стойността на хероина е 18 млн. лева. ТИР-ът е превозвал кутии с доматено пюре. Шофьорът е задържан, а към настоящия момент тече срокът за внасяне на обвинителен акт в Окръжен съд - Ямбол.  \r\nНа 24 април 2017 година на ГКПП „Капитан Андреево“ при проверка на ТИР, управляван от ирански гражданин, са задържани 214 кг хероин. В 468 от превозваните кутии с подправки за паниране на пилешко месо е открит хероин. Подправките са били опаковани в палети и в консервни кутии. Към настоящия момент се провеждат действия по разследването, а водачът на ТИР-а е задържан. Главният прокурор Сотир Цацаров обясни, че се провеждат действия за установяване на крайния получател на пратката, по данни на прокуратурата това е Холандия, както при случая с кутиите с доматено пюре, но маршрутът преминава през Полша. Главният прокурор уточни, че не може да се твърди, че трите случая имат общо помежду си. По думите му маршрутът е един и същ с начална точка Иран и крайна- Холандия, като в случай през „Видин-Калафат“ е проявена изобретателност с опита за прекъсване на иранската връзка.\r\nБиляна ИВАНОВА", "date": "2017-05-22", "title": "На ГКПП „Видин-Калафат“ митничари задържаха рекордните 423 кг хероин на стойност около 63,5 млн. лева (ОБЗОР)"}
{"url": "http://www.focus-news.net/news/2017/05/22/2396705/the-guardian-ispanskite-sotsialisti-otnovo-izbraha-pedro-sanches-za-lider-na-partiyata.html", "text": "Социалистите в Испания избраха бившия лидер Педро Санчес да оглави партията отново, пише британският вестник . Този вот вероятно ще затрудни управляващите консерватори да си осигурят подкрепата на опозицията в парламента.\r\nСанчес обеща твърдо да се противопостави на политиките за справяне с дефицита на  управляващата партия на малцинството.\r\nСанчес ще отведе социалистите още по-наляво и ще ги постави в директна опозиция на Народната партия. Това ще увеличи възможността за блокиране на парламента по ключови реформи: нещо, за което министър-председателят Мариано Рахой предупреждаваше, че може да доведе до общи избори. \r\nСанчес си подаде оставката миналия октомври, тъй като се въздържа да гласува за прекъсване на деветмесечния застой и за избягване на трети избори. \r\nСлед като той напусна, социалистите позволиха на Рахой да заеме премиерския пост: позиция, която ядоса много леви, въпреки че при нови избори социалистите щяха да загубят повече гласове. Мария Динкова", "date": "2017-05-22", "title": "The Guardian: Испанските социалисти отново избраха Педро Санчес за лидер на партията"}
{"url": "http://www.focus-news.net/news/2017/05/22/2396706/sputnik-moldova-grazhdanite-na-moldova-protestirat-sreshtu-promenite-v-izbiratelnata-sistema-na-stranata.html", "text": "В неделя около 1, 500 души  се включиха в протестите в молдовския град Белци срещу изменението на избирателната система и въвеждането на смесена система за гласуване, предава . \r\n„Ние казваме „Не“ на реформата на избирателната система. Ние призоваваме президентът на Молдова Игор Додон да защити запазването на действащата система за избиране на депутати в парламента, да не се подкрепя друга избирателна система“, отбелязаха демонстрантите. \r\nТе настояха за провеждане на парламентарни избори в пълно съответствие с международните норми и стандарти. Мария Динкова", "date": "2017-05-22", "title": "Sputnik Moldova: Гражданите на Молдова протестират срещу промените в избирателната система на страната"}
{"url": "http://www.focus-news.net/news/2017/05/22/2396708/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "В понеделник руският министър-председател Дмитрий Медведев ще участва в срещата на държавните и правителствените ръководители на страните от Организацията за черноморско икономическо сътрудничество (ОЧИС), пише вестник . \r\nПречка за успешното развитие на черноморските проекти могат да станат проблемите в отношенията на отделните държави членки на организацията. Така през януари миналата година делегацията на Украйна напусна срещата в рамките на ОЧИС, изразявайки протест срещу започването на председателството на Русия. \r\nТрудности могат да създадат и руско-турските отношения, но сега Москва и Анкара предприемат стъпки за тяхното възстановяване. В Истанбул Медведев ще разговаря със своя турски колега Бинали Йълдъдъм. В центъра на вниманието на правителствените глави без съмнение ще бъде въпросът за реализирането на енергийните проекти, включително строителството на газопровода „Турски поток“. \r\nОсвен това по време на посещението си в Турция Медведев ще почете памет на убития през декември 2016 г. в Анкара руски посланик Андрей Карлов.\r\n***\r\nПрезидентът Хасан Роухани победи на изборите в Иран, получавайки 57% от гласовете, пише руският вестник . Неговият основен опонент Ибрахим Раиси, който имаше подкрепата на върховния водач Али Хаменей, спечели едва 38,5%. Този резултат ще позволи да се продължи курса на увеличаване на личните свободи на гражданите и отваряне на страната за чуждестранния капитал. Но същевременно победителят ще се сблъска с противодействието на религиозния елит. \r\nСпоред Владимир Сажин от Института по изтокознание към Руската академия на науките иранките избиратели продължават да вярват, че президентът води страната по правилния път: пътя на излизане от изолацията и самоизолацията. „Голяма част от населението винаги се е отнасяло сравнително добре към Запада, независимо от пропагандата. И фактът, че Роухани победи с по-голяма разлика в сравнение с 2013 г., показва, че той има голяма подкрепа“, смята експертът.\r\nОсвен това се очаква Иран да продължи сближаването не само със Запада, но също така с Япония, Китай и с други страни, връзките с които са икономически изгодни.\r\n***\r\nПрезидентът на САЩ Доналд Тръмп започна своята първа чуждестранна обиколка, като първата посетена от него страна беше Саудитска Арабия: ключов американски съюзник в Близкия Изток, пише . \r\nОбиколката на Тръмп ще продължи девет дни, до края на май, и ще включва пет спирки. След Саудитска Арабия американският държавен глава ще се отправи в Израел и Палестина, където ще проведе отделни срещи  с израелския премиер Бенямин Нетаняху и палестинския лидер Махмуд Абас. \r\nВтората, европейска част от обиколката ще започне с аудиенция при папа Франциск във Ватикана. След това Тръмп ще замине за Брюксел, където ще се проведе срещата на върха на НАТО. Освен това на работен обяд в белгийската столица Тръмп ще разговаря с френския президент Еманюел Макрон. Накрая обиколката ще приключи със срещата на лидерите от Г-7 (САЩ, Германия, Великобритания, Франция, Италия, Япония, Канада) в Сицилия.\r\n***\r\nРедица европейски парламентарни партии смятат, че санкциите към Русия трябва да бъдат гласувани на референдум, пише вестник . Особен интерес се отделя на този въпрос в Чехия и Австрия. Политическите сили там имат намерение да се разшири принципа за „пряка демокрация“. Тяхната цел е да се опрости максимално процесът за обявяване на референдум и да се предостави на гражданите правото да се изказват по ключови външнополитически и вътрешнополитически въпроси. \r\nПрез следващите дни чешката партия „Свобода и пряка демокрация“ (СПД)  ще внесе в парламента законопроект, облекчаващ процедурите за обявяване на референдум. В документа е адаптирана швейцарската конституционна практика, според която може да се проведе такова гласуване след събирането на 100 хил. подписа от избиратели. Към момента законът изисква 250 хил. подписа. \r\n„Гражданите трябва да имат правото да изразяват своето мнение по важните въпроси, включително антируските санкции, които затрудниха развитието на много чешки компании“, коментира пред изданието депутатът от СПД Ярослав Голик. \r\nПодобна е позицията на австрийската „Партия на свободата“, която защитава отменянето на антуруските мерки. „Една от централните теми за нашата партия е разширяването на принципа на „пряка демокрация“, за което ние редовно настояваме. Народът има правото да изразява своето мнение по основните теми. Такива въпроси като санкциите без съмнение трябва да бъдат обсъждани с гражданите“, уточни Ханс-Йорг Йеневайн.", "date": "2017-05-22", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/05/22/2396709/xinhua-voenen-helikopter-se-e-razbil-v-alzhir-kato-vsichki-petima-dushi-na-borda-sa-zaginali.html", "text": "В неделя военен хеликоптер се е разбил в провинция Типаза, намираща се западно от столицата на Алжир, предава .  Всички петима души на борда са загинали. \r\nСпоред свидетел хеликоптерът е загубил контрол, след като е ударил трафопост с високо напрежение, съобщават местни медии. \r\nОт Министерството на отбраната все още не са коментирали инцидента. Мария Динкова", "date": "2017-05-22", "title": "Xinhua: Военен хеликоптер се е разбил в Алжир, като всички петима души на борда са загинали"}
{"url": "http://www.focus-news.net/news/2017/05/22/2396711/the-independent-velikobritaniya-izpolzva-nay-golemite-v-sveta-vyatarni-turbini-za-da-osiguri-elektrichestvo-za-230-hil-domakinstva.html", "text": "Вятърен парк във Великобритания използва най-мощните вятърни турбини в света, за да генерира електричество за 230 хил. домакинства, пише британският вестник . \r\nПаркът се намира край Ливърпул и тук за първи път с търговска цел са използвани големите турбини MHI Vestas. \r\nВсяка турбина е с височина 195 метра, като перките са дълги 80 метра и едно завъртане произвежда достатъчно електричество да захрани едно домакинство за 29 часа. \r\nВъв вятърния парк има общо 32 турбини. Мария Динкова", "date": "2017-05-22", "title": "The Independent: Великобритания използва най-големите в света вятърни турбини, за да осигури електричество за 230 хил. домакинства"}
{"url": "http://www.focus-news.net/news/2017/05/22/2396714/pregled-na-mezhdunarodnite-novini-do-6-chasa-agentsiya-fokus.html", "text": "По време на посещението си в Истанбул министър-председателят на Русия Дмитрий Медведев ще се срещне в понеделник с президента на Турция Реджеп Тайип Ердоган.\r\n„Разговорът между руският премиер Дмитрий Медведев и турския президент Реджеп Тайип Ердоган ще се проведе в понеделник. Те ще обсъдят ключови въпроси от двустранните отношения“, заявиха от пресслужбата на руското правителство. \r\nМедведев пристигна в Истанбул в неделя, за да участва в срещата на върха на Организацията на черноморско икономическо сътрудничество.\r\n*** Преди срещата на Г-7 в Сицилия през следващата седмица френският президент Еманюел Макрон разговаря с италианския министър-председател Паоло Джентилони в Париж.\r\nДвамата лидери обсъдиха по-нататъшната интеграция на Европейския съюз и мигрантската криза на работна вечеря в неделя вечерта.\r\nПреди срещата Макрон заяви, че Франция и Италия имат много общо и напомни предизвикателствата, пред които Рим е изправен при пристигането на голям брой мигранти.  \r\n*** Американският президент Доналд Тръмп ще посети Израел и палестинските територии, продължавайки своята обиколка в Близкия Изток. \r\nТой идва от Саудитска Арабия, ключов съюзник на САЩ, където изнесе реч пред арабските и мюсюлманските лидери. \r\nПо време на двудневната си визита американският държавен глава ще разговаря с израелски и палестински лидери. \r\nПо-рано Тръмп определи постигането на мирно споразумение между Израел и Палестина „крайна сделка“, но не уточни подробности за това каква форма трябва да има тя.\r\n***В неделя военен хеликоптер се е разбил в провинция Типаза, намираща се западно от столицата на Алжир. Всички петима души на борда са загинали. \r\nСпоред свидетел хеликоптерът е загубил контрол, след като е ударил трафопост с високо напрежение, съобщават местни медии. \r\nОт Министерството на отбраната все още не са коментирали инцидента.\r\n*** Социалистите в Испания избраха бившия лидер Педро Санчес да оглави партията отново. Този вот вероятно ще затрудни управляващите консерватори да си осигурят подкрепата на опозицията в парламента.\r\nСанчес обеща твърдо да се противопостави на политиките за справяне с дефицита на  управляващата партия на малцинството.\r\nСанчес ще отведе социалистите още по-наляво и ще ги постави в директна опозиция на Народната партия. Това ще увеличи възможността за блокиране на парламента по ключови реформи: нещо, за което министър-председателят Мариано Рахой предупреждаваше, че може да доведе до общи избори. \r\nСанчес си подаде оставката миналия октомври, тъй като се въздържа да гласува за прекъсване на деветмесечния застой и за избягване на трети избори. \r\nСлед като той напусна, социалистите позволиха на Рахой да заеме премиерския пост: позиция, която ядоса много леви, въпреки че при нови избори социалистите щяха да загубят повече гласове.\r\n*** Министерството на външните работи на Германия потвърди, че гражданка на страната е била убита в западната част на Кабул през нощта в неделя. \r\nОколо 11. 30 ч. местно време няколко въоръжени мъже са влезели в къща за гости, намираща се в Кабул. От афганистанското Министерство на вътрешните работи уточниха, че не е ясно все още дали причината за атаката е терористичен и друг престъпен мотив. \r\nГерманското Министерство на външните работи отдавна предупреждава да не се пътува в Афганистан. Същевременно обаче Берлин настоя страната да бъде добавена в списъка на сигурните държави на произход, за да бъде позволено връщането на мигрантите, чиито молби за убежище в Германия са били отхвърлени. \r\nВсе още никоя групировка не е поела отговорност за нападението.\r\n*** Държавният флаг на Сирия беше издигнат на централния площад в квартал Ал Варе в сирийския град Хомс.  \r\nВ неделя последната група въстаници и техните семейства напуснаха Хомс, след като третият по големина сирийски град изцяло премина под контрола на правителствените сили. \r\nТържествена церемония по издигането на флага се провежда при участието на губернатора на провинцията Талала Барази.\r\n*** Дипломати заявиха, че Съветът за сигурност на ООН планира да проведе спешни консултации във връзка с последното ракетно изпитание на Северна Корея.\r\nЗаседанието ще се състои във вторник, като за неговото провеждане са настояли САЩ, Япония и Южна Корея. Дипломатите пожелаха да запазят анонимност, тъй като срещата не е обявена официално.", "date": "2017-05-22", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/05/22/2396713/daily-sabah-turtsiya-tryabva-da-zapochne-da-predlaga-kitayska-hrana-za-da-privleche-poveche-kitayski-turisti.html", "text": "Турция трябва да започне да предлага китайска храна, да разбира китайската култура и да наема персонал, владеещ китайски език, ако иска да привлече повече туристи от Китай, пише . \r\nГенералният директор на Wanda Realm Beijing подчерта, че икономическото сътрудничество между Анкара и Пекин се развива бързо и се очаква следващата година компанията да отвори в Истанбул първия си хотел в чужбина. \r\n„Хотелът ще внесе китайска култура в Истанбул. Тази инвестиция е добър пример за бъдещи взаимоотношения между две страни, основани на новата инициатива за Път на коприната“, обясни директорът. Той допълни, че около 120 млн. китайски туристи пътуват в чужбина всяка година и харчат около 300  млрд. долара. Мария Динкова", "date": "2017-05-22", "title": "Daily Sabah: Турция трябва да започне да предлага китайска храна, за да привлече повече китайски туристи"}
{"url": "http://www.focus-news.net/news/2017/05/22/2396716/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Великобритания „няма време за губене“ при преговорите за Брекзит, ще предупреди министър-председателят на страната Тереза Мей, напомняйки, че официалните преговори за напускането на Европейския съюз ще започнат само 11 дни след изборите, пише . \r\nМей ще посети Уелс, където повечето граждани на референдума гласуваха за излизане от блока. Тя ще ги призове да не рискуват да оставят Джереми Корбин да води преговорите за Брекзит. \r\n„Има само 17 дни до тези важни общи избори. Само 11 дни след това Европейският съюз иска преговорите за Брекзит да започнат“, ще посочи премиерът.\r\n„Мястото на Обединеното кралство на преговорите ще бъде заето от мен или от Джереми Корбин. Сделката, която искаме, ще бъде договаряна от мен или от Джереми Корбин“, ще отбележи Мей.\r\n„Няма да има време за губене и новото правителство няма да има време да намери своя път. Така че залогът при тези избори е голям“, ще допълни  Мей.\r\n***\r\nСоциалистите в Испания избраха бившия лидер Педро Санчес да оглави партията отново, пише британският вестник . Този вот вероятно ще затрудни управляващите консерватори да си осигурят подкрепата на опозицията в парламента.\r\nСанчес обеща твърдо да се изправи срещу политиките за справяне с дефицита на  управляващата партия на малцинството.\r\nСанчес ще отведе социалистите още по-наляво и ще ги постави в директна опозиция на Народната партия. Това ще увеличи възможността за блокиране на парламента по ключови реформи: нещо, за което министър-председателят Мариано Рахой предупреждаваше, че може да доведе до общи избори. \r\nСанчес си подаде оставката миналия октомври, тъй като се въздържа да гласува за прекъсване на деветмесечния застой и да избегне трети избори. \r\nСлед като той напусна, социалистите позволиха на Рахой да заеме премиерския пост: позиция, която ядоса много леви, въпреки че при нови избори социалистите щяха да загубят повече гласове.\r\n***\r\nАко Великобритания напусне единния пазар без преференциален достъп за компаниите за услуги, при най-добрия вариант страната ще губи по 1,4% на година от брутния вътрешен продукт, пише вестник .\r\nЗатрудненията при банките, при компаниите за информационни технологии, телекомуникации и транспорт ще доведат до намаляване на износа всяка година между 21 млрд. паунда и 30,5 млрд. паунда, показват данните на Центъра за икономически и бизнес изследвания.\r\nЕдинният пазар при услугите цели да даде на компаниите в Европа възможност да функционират при едни и същи условия във всяка държава членка, като единството условие е да спазват общите правила и регулации.\r\n***\r\nВятърен парк във Великобритания използва най-мощните вятърни турбини в света, за да генерира електричество за 230 хил. домакинства, пише британският вестник . \r\nПаркът се намира край Ливърпул и тук за първи път с търговска цел са използвани големите турбини MHI Vestas. \r\nВсяка турбина е с височина 195 метра, като перките са дълги 80 метра и едно завъртане произвежда достатъчно електричество да захрани едно домакинство за 29 часа. \r\nВъв вятърния парк има общо 32 турбини.", "date": "2017-05-22", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2017/05/22/2396715/tass-tsenata-na-petrola-s-marka-brent-nadvishi-54-dolara-za-parvi-pat-ot-mesets-nasam.html", "text": "Цената на петрола с марка „Брент“ се е увеличила с 1, 03%, достигайки до 54,17 долара за барел, предава . За последен път цената на „черното злато“ надвиши 54 долара за барел на 19 април 2017 г. \r\nПричината за поскъпването е заявлението на министъра на енергетиката на Саудитска Арабия за това, че всички участници в  Организацията на страните износителки на петрол и страните извън нея са постигнали съгласие да удължат споразумението си за още девет месеца.  Мария Динкова", "date": "2017-05-22", "title": "ТАСС: Цената на петрола с марка „Брент“ надвиши 54 долара за първи път от месец насам"}
{"url": "http://www.focus-news.net/news/2017/05/22/2396718/daily-mail-zemetresenie-s-magnitud-46-e-bilo-registrirano-v-nova-zelandiya.html", "text": "Земетресение с магнитуд 4,6 по скалата на Рихтер е било регистрирано при Южния остров на Нова Зеландия около 14. 10 ч. местно време в понеделник, пише . \r\nЕпицентърът на труса се е намирал на 15 км североизточно от град Каикоура, в североизточната част на острова. \r\nТова земетресение се случва в същия район,  който преди шест месеца беше ударен от земетресение с магнитуд 7,8. \r\nВластите уточниха, че няма пострадали или разрушения. Мария Динкова", "date": "2017-05-22", "title": "Daily Mail: Земетресение с магнитуд 4,6 е било регистрирано в Нова Зеландия"}
{"url": "http://www.focus-news.net/news/2017/05/22/2396692/nezavisimaya-gazeta-vnimatelniyat-reformator-pobedi-marionetkata-na-duhovnitsite-v-iran.html", "text": "Президентът Хасан Роухани победи на изборите в Иран, получавайки 57% от гласовете, пише руският вестник . Неговият основен опонент Ибрахим Раиси, който имаше подкрепата на върховния водач Али Хаменей, спечели едва 38,5%. Този резултат ще позволи да се продължи курса на увеличаване на личните свободи на гражданите и отваряне на страната за чуждестранния капитал. Но същевременно победителят ще се сблъска с противодействието на религиозния елит. \r\nСпоред Владимир Сажин от Института по изтокознание към Руската академия на науките иранките избиратели продължават да вярват, че президентът води страната по правилния път: пътя на излизане от изолацията и самоизолацията. „Голяма част от населението винаги се е отнасяло сравнително добре към Запада, независимо от пропагандата. И фактът, че Роухани победи с по-голяма разлика в сравнение с 2013 г., показва, че той има голяма подкрепа“, смята експертът.\r\nОсвен това се очаква Иран да продължи сближаването не само със Запада, но също така с Япония, Китай и с други страни, връзките с които са икономически изгодни.  Мария Динкова", "date": "2017-05-22", "title": "„Независимая газета“: Внимателният реформатор победи марионетката на духовниците в Иран"}
{"url": "http://www.focus-news.net/news/2017/05/22/2396720/predstoyashti-mezhdunarodni-sabitiya-za-22-may-agentsiya-fokus.html", "text": "Ще се проведе общо събрание на Световната здравна организация, на което ще бъде избран нейният нов ръководител.\r\n*** Френският министър на икономиката Брюно льо Мер ще се срещне в германската столица с германския министър на финансите Волфганг Шойбле. Френският министър на външните работи Жан-Ив льо Дриан ще се срещне с германския си колега Зигмар Габриел. \r\n*** Финансовите министри от Еврозоната ще проведат среща, на която ще се постави ударение върху положението в Гърция. \r\n*** Ще се проведе среща на високо равнище на Организацията за черноморско икономическо сътрудничество (ОЧИС). \r\n*** Президентът на Филипините Родриго Дутерте пристига на официално посещение в руската столица. \r\n*** Президентът на САЩ Доналд Тръмп ще се срещне с министър-председателя на Израел Бенямин Нетаняху.", "date": "2017-05-22", "title": "Предстоящи международни събития за 22 май (Агенция „Фокус“)"}
{"url": "http://www.focus-news.net/news/2017/05/22/2396719/predstoyashti-sabitiya-v-stranata-za-22-may-agentsiya-fokus.html", "text": "***\r\nОт 06.45 часа в зала 5 на Министерството на образованието и науката бе изтеглен изпитният вариант за втория задължителен зрелостен изпит по предмет по избор. Държавният зрелостен изпит започва в 8.00 часа.\r\n***\r\nОт 08.45 часа в зала 5 на Министерството на образованието и науката ще бъде изтеглен изпитния вариант по математика за изпита след VII клас за националното външно оценяване. Изпитът за седмокласниците започва в 10.00 часа.\r\n***\r\nОт 14.00 часа в Сити Марк Арт Център министърът на регионалното развитие и благоустройството Николай Нанков и министърът на транспорта, информационните технологии и съобщенията Ивайло Московски ще вземат участие в церемонията по връчване на наградите в десетото издание на проекта „Най-добрият град за живеене в България“ 2016 г.\r\n***\r\nОт 09.30 часа 2-ри състав на Специализирания наказателен съд ще заседава по делото срещу Емил М., Лазарин Л. и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа евродепутатът Андрей Новаков ще вземе участие в #StartUpТворилница, съвместен проект за насърчаване на предприемачеството в университетите, който ще се проведе в JA Стартъп Хамбар на София Тех Парк.\r\n***\r\nОт 11.00 часа в залата на Националния център по заразни и паразитни болести ще се проведе пресконференция, с която ще бъде даден официалният старт на информационна кампания за профилактика на рака на маточната шийка „10 минути само за теб”.\r\n***\r\nОт 11.00 часа 17-и състав на Специализирания наказателен съд ще заседава по делото срещу Николай П., Виктор И. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в пресклуба на БТА ще се проведе пресконференция на „Дарик холдинг“ и „Дарик радио“ на тема „Как да задържим талантливите студенти в България?“.\r\n***\r\nОт 12.00 часа 8-и състав на Специализирания наказателен съд ще заседава по делото срещу Ангел Д., Деян С. и др., на които са повдигнати обвинения за организиране и ръководене на организирана престъпна група.\r\n***\r\nОт 12.00 часа в зала \"Славейков\" на Френския институт ще се проведе връчването на наградите от ежегодния конкурс по превод на поезия и проза с учениците от френските и испанските езикови гимназии и студенти от различни университети.\r\n***\r\nОт 13.30 часа в зала 701 на Агенция „Пътна инфраструктура“ ще бъдат отворени ценовите оферти за реконструкция на платното на път II-21 Русе - Силистра, при входа на Русе.\r\n***\r\nОт 13.30 часа 4-ти състав на Специализирания наказателен съд ще заседава по делото срещу Александър М., Костадин Д. и др., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа 13-ти състав на Специализирания наказателен съд ще заседава по делото, образувана по молба на Атанас С. и Димитър М., за изменение на наложената им мярка за неотклонение.\r\n***\r\nОт 15.00 часа генералният директор на „Лукойл-България” Валентин Златев ще връчи Голямата награда от промоцията на програмата „Лукойл Клуб” – луксозен автомобил Porsche Cayenne Diesel Platinum Edition. Събитието ще се състои на бензиностанция Лукойл Б-32 (на ъгъла на булевардите „Възкресение” и „Константин Величков”).\r\n***\r\nОт 15.30 часа 17-и състав на Специализирания наказателен съд ще заседава по делото, образувана по молба на Славчо И., за изменение на наложената му мярка за неотклонение.\r\n***\r\nОт 15.30 часа в концертната зала на бул. „Евлоги и Христо Георгиеви“ № 94, Националната музикална академия „Проф. Панчо Владигеров“ ще удостои световноизвестния диригент Валерий Гергиев с почетното звание Доктор хонорис кауза. \r\n***\r\nОт 17.30 часа Националният литературен музей и филмотечно кино „Одеон” организират безплатна прожекция на филма „Тютюн“ по романа на Димитър Димов. Преди прожекцията в кино „Одеон“ дългогодишната уредничка на музея Анна Свиткова - автор на две книги за писателя, ще запознае посетителите с перипетиите му при публикуването на романа и при създаването на филма.\r\n***\r\nОт 18.00 часа в литературен клуб „Перото“ Кирил Кадийски ще представи своите 21 сонети в книгата „Стрелецът на Бурдел“.\r\n***\r\nОт 19.30 часа в зала „България“ Маестро  Валерий Гергиев ще дирижира оркестъра на Мариинския театър - Санкт Петербург. С този концерт  под патронажа на Президента на Република България Румен Радев се открива 48-мият Международен фестивал „Софийски музикални седмици.\r\n***\r\nОт 17.30 часа в Градската библиотека „Паисий Хилендарски“ ще се проведе награждаване на победителите в Петия национален конкурс за хумор и сатира „Голямата къща на мъдрите хора”. От 19.00 часа на пл. „Акад. Николай Хайтов“ ще започне концерт на хип-хоп изпълнителите Павел и Венци Венц.\r\n***\r\nОт 10.00 до 17.00 часа в Културно-информационен център на Община Благоевград ще се проведе Ден на отворените врати по повод Международния  ден на биологичното разнообразие.\r\n***\r\nОт 18.30 часа пред зала „22 септември“ кметът на община Благоевград д-р Атанас Камбитов организира коктейл за завършващите ученици  от Випуск 2017.\r\n***\r\nОт 10.00 до 12.00 часа народните представители от ГЕРБ-София област Валентин Милушев, Васил Цветков и Мартин Тинчев ще проведат приемни с граждани в централния офис на партията, находящ се на пл. „Освобождение” № 14.\r\n***\r\nОт 11.00 часа в сградата на Областна администрация-Бургас ще се проведе среща с представители на НАП, държавни институции, ОД на МВР-Бургас и кметове на общини от областта, на която ще се обсъди междуинституционалното сътрудничество по време на предстоящата лятна кампания на НАП за контрол и спазване на законодателството.\r\n***\r\nОт 11.00 часа народният представител от ГЕРБ Димитър Бойчев ще има приемен ден в централата на партията на ул. „Конт Андрованти 5”.\r\n***\r\nОт 12.30 часа в КЦ \"Морско казино\" немски работодатели ще интервюират хора от 18 до 27 години за работа в Дегендорф, област Бавария.\r\n***\r\nОт 18.00 часа в зала \"Петя Дубарова\" на КЦ \"Морско казино\" ще гостува авторът на книгата \"Моши моши, Япония\" Юлияна Антонова- Мурата.\r\n***\r\nОт 18.00 часа в Държавна опера - Бургас започва безплатен празничен концерт по случай 24 май - Ден на българската просвета и култура и на славянската писменост. В него ще вземат участие Орлин Горанов, Росица Кирилова и много други изпълнители.\r\n***\r\nОт 18.00 часа в Къща - музей \"Петя Дубарова\" ще бъдат наградени участниците в литературния конкурс за написване на есе на тема \"Магията на словото\".\r\n***\r\nОт 10.00 до 12.00 часа народният представител от ПП ГЕРБ Таня Петрова организира приемна за граждани в клуба на ПП ГЕРБ на ул. „Г. Бенковски” №1.\r\n***\r\nОт 14.00 часа, в Централата на ГС на БСП-Варна, Иван Иванов, член на парламентарните комисии по регионална политика, благоустройство и местно самоуправление и по транспорт, информационни технологии и съобщения, ще приема граждани.\r\n***\r\nОт 16.00 часа, в Централата на ГС на БСП-Варна, проф. Анелия Клисарова, заместник-председател на комисията по образование и наука и член на комисията по здравеопазване, ще приема граждани.\r\n***\r\nОт 09.30 до 12.00 часа в зала 302 на Община Велико Търново председателят на Парламентарната група на ГЕРБ и зам.-председател на партията Цветан Цветанов организира приемен ден за жителите на Велико Търново и региона.\r\n***\r\nОт 14.00 часа в РНБ „П. Р. Славейков“ ще се състои среща-разговор с кипърския поет Михалис Пиерис „Метаморфози на градовете“.\r\n***\r\nОт 17.00 часа в Голямата зала на Община Велико Търново ще започне извънредна сесия на Великотърновски общински съвет.\r\n***\r\nОт 14.00 часа общинският съветник от ГЕРБ в ОбС – Ветово Недялко Христов ще проведе приемна за граждани в офиса на партията в Младежкия дом.\r\n***\r\nОт 10.00 часа в Заседателната зала на Община Враца ще се проведе пресконференция с кмета Калин Каменов. \r\n***\r\nОт 10.00 часа народният представител Красен Кръстев ще проведе изнесена приемна ден в сградата на кметство в село Търнава.\r\n***\r\nОт 16.00 до 17.30  часа народният представител от ГЕРБ инж. Петя Аврамова организира приемен ден за граждани в офиса на партията, намиращ се на бул. \"Демокрация\" №2.\r\n***\r\nОт 16.30 часа в пространството пред Градска концертна зала ще се състои изява на децата от детските заведения под надслов „Децата на Враца рисуват”. \r\n***\r\nОт 11.00 часа заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие обновената детска градина „Бодра смяна“.\r\n***\r\nОт 17.30 часа в Зала 1 на Общината ще се състои среща-разговор с акад. Антон Дончев и представяне на романа „Сянката на Александър Велики“.\r\n***\r\nОт 11.00 часа в Художествената галерия ще бъде открита  23-та Годишна изложба на художниците педагози, посветена на 24 май - Ден на българската просвета и култура и на славянската писменост.\r\n***\r\nОт 18.00 часа в Огледална зала „Нели Божкова“ ще се състои тържествен концерт по случай 24 май – Ден на българската просвета и култура и на славянската писменост,\r\n***\r\nОт 14.30 до 15.30 часа народните представители от ГЕРБ-София област Валентин Милушев, Васил Цветков и Мартин Тинчев ще проведат приемни с граждани в централния офис на партията, намиращ се на бул. „Руски” № 88.\r\n***\r\nОт 10.00 часа ще започне работа традиционната Улица на занаятите в Казанлък. Атракциите на занаятите ще бъдат разположени в три обособени за целта централни зони: ул. „Искра“ до Дома на културата „Арсенал“, ул. „Генерал Скобелев“, ул. „Отец Паисий“. \r\n***\r\nОт 12.00 часа в заседателната зала на община Котел ще се състои публично обсъждане на отчета за изпълнението на Бюджет 2016.\r\n***\r\nОт 11.00 часа в клуба на БСП заместник-председателят на Народното събрание и народен представител от 10 МИР - Кюстендил Валери Жаблянов ще проведе приемна за граждани.\r\n***\r\nОт 10.30 до 12.30 часа народния представител от ГЕРБ Ирена Димова организира приемна за граждани в партийния офис, намиращ се на ул. „Варош\" №1.\r\n***\r\nОт 15.00 до 17.00 часа народните представители от ГЕРБ Дилян Димитров и Ирена Димова организират приемна за граждани в партийния офис, намиращ се на бул. „Трети март“ №39, ет.1.\r\n***\r\nОт 13.00 до 14.30 часа народният представител от ГЕРБ инж. Петя Аврамова организира приемен ден за граждани в Художествена Галерия „Проф. Марин Върбанов”.\r\n***\r\nОт 10.30 часа Окръжният съд в Пловдив ще заседава по делото срещу  двамата преподавателите от Университета по хранителни технологии, обвинени за взимане на подкуп - Симеон В. и Николай Б. \r\n***\r\nОт 11.00 часа ще се състои  официалното откриване на паметната плоча-барелеф на поета Йордан Русков, поставена на входа на сградата на Общинския съвет на улица „Авксентий Велешки“ № 20. \r\n***\r\nОт 11.00 часа народният представител от ГЕРБ ген. Константин Попов ще проведе среща с кмета на Община Марица Димитър Иванов. От 12.30 Попов ще се срещне с граждани в офиса на ГЕРБ Пловдив област на бул. „Източен“ № 80, ет.7.\r\n***\r\nОт 17.00 часа в 7 аудитория на Ректората на Пловдивския университет „Паисий Хилендарски“ евродепутата Петър Курумбашев ще проведе среща със студенти на тема „Накъде върви Европа”. В дискусията ще се включат народните представители Теодора Халачева и Георги Търновалийски. \r\n***\r\nОт 13.30 до 14.00 часа народните представители от ГЕРБ-София област Валентин Милушев, Васил Цветков и Мартин Тинчев ще проведат приемни с граждани в централния офис на партията, находящ се на пл. \"Тодор Живков\" № 5.\r\n***\r\nВ отдел „Изкуство” на Градска библиотека ще бъде открита Изложба-базар на книги за деца, по повод 24 - май Ден на българската просвета и култура и на славянската писменост и 1 юни Международен ден на децата.\r\n***\r\nОт 14.00 часа народният представител от ГЕРБ Иглика Иванова-Събева ще проведе приемен ден за жителите на севлиевска община в офиса на ПП ГЕРБ на ул. „Стефан Пешев“ №87.\r\n***\r\nОт 17.00 часа в Клуба на дейците на културата – Смолян ще се проведе празнична среща с художествено-творческата интелигенция по повод 24 май.\r\n***\r\nОт 11.00 часа в IX ОУ „Веселин Ханчев“ ще гостува детският отдел на библиотека „Родина“.\r\n***\r\nОт 18.00 часа в Художествената галерия ще бъде открита юбилейна изложба, посветена на 125 години от рождението на проф. Никола Кожухаров.\r\n***\r\nОт 18.00 часа в къща-музей „Гео Милев“ ще се проведе среща-разговор с поета Найден Вълчев.\r\n***\r\nОт 18.00 часа в книжарница „Приятели“ ще се състои среща с писателката Яна Букова.\r\n*** \r\nОт 11.30 часа в Регионалния пресклуб на БТА ще се проведе пресконференция на на председателя на Комисията за защита на потребителите Димитър Маргаритов и на изпълнителния секретар на Федерацията на потребителите Емил Георгиев.\r\n***\r\nОт 10.30 часа в зала 203 ще се проведе заседание на ПК „Икономическа политика, общинска собственост и контрол по сделките с общинско имущество” към Общински съвет-Шумен.\r\n*** \r\nОт 14.00 часа в зала 203 ще се проведе заседание на ПК „Правна и опазване на обществения ред” към Общински съвет-Шумен. \r\n*** \r\nОт 15.30 часа в зала 203 ще се проведе заседание на  Бюджетна комисия  към Общински съвет - Шумен.", "date": "2017-05-22", "title": "Предстоящи събития в страната за 22 май (Агенция „Фокус“)"}
{"url": "http://www.focus-news.net/news/2017/05/22/2396717/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен (празничен) ден – от 14:00 часа до 20:00 часа. Това съобщиха от . Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково – Своге – София;\r\n•\tпът I-1 Благоевград – ГКПП „Кулата“;\r\n•\tпът I-4 п. в. „Коритна“ – Велико Търново – Шумен;\r\n•\tпът I-5 Русе – Велико Търново;\r\n•\tпът I-8 ГКПП „Калотина“ – София;\r\n•\tпът I-9 Варна – Бургас;\r\n•\tпът II-18 Околовръстен път София;\r\n•\tпът II-99 Бургас – Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: област Пазарджик: затворени за движение интензивна и аварийна ленти за движение на АМ „Тракия“ от км 96+300 до км 97+000, посока Бургас, поради частичен ремонт на асфалтовата настилка. Движението ще се извършва в изпреварваща лента. Срок до 22.05.2017 г.; област Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 15.06.2017 г.; на км 358+900 в участък на връзка Ветрен – демонтаж и монтаж на ударено ОСП.\r\nАМ „Хемус“: област София: Ограничава се движението на МПС над 10 т в тунел „Витиня“ в посока София.\r\nОбход: път I-1 /отбиването е при км 35+450, а връщането на магистралата е при км 30+260/. Срок до 16.06.2017 г.; Ограничава се движението в дясната тръба на тунел „Витиня“ в посока Варна, поради ремонт. Движението на всички МПС се извършва двупосочно в лявата тръба в посока София. Срок до 31.08.2017 г.; Ограничено движение в дясна тръба на тунел „Ечемишка“ посока Варна, поради ремонтно-възстановителни работи. Движението се извършва двупосочно в ляво платно /посока София/. Срок до 16.06.2017 г.; област Шумен: Каспичан-Невша от км 362+600 до км 375+800 – полагане хоризонтална маркировка. Срок до 22.05.2017 г.\r\nАМ „Струма“: област Перник: от км 23+000 до км 24+000 посока Кулата – ограничение на скоростта 80 км/ч, поради неравности на пътната настилка. Срок до 30.06.2017 г. \r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15   /дясна тръба посока Дупница/, поради ремонт на облицовъчни пана. Участъка е сигнализиран с необходимите пътни знаци. Срок до 30.06.2017 г.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: Белотинци-Сумер от км 72+919 до км 123+909 – движението се осъществява в свободната лента и се регулира от сигналисти, поради почистване на храсти и млада гора стесняващи пътната настилка а също и почистване на водостоци. Срок до 22.05.2017 г.; при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.05.2017 г.; Краводер-Враца от км 130+000 до км 143+000 – ремонт на ограничителни системи. Една от лентите е затворена за движение. Срок до 24.05.2017 г.; Враца-Мездра при км 135+500 и при км 161+500 – възстановяване на антикорозионно покритие пунктове за преброяване. Срок до 23.05.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради лошо експлоатационно състояние на пътната настилка. Срок 31.08.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.05.2018 г.; област Благоевград: с. Бело поле-Благоевград от км 356+500 до км 363+000 – косене в средната разделителна ивица. Движението се осъществява в една лента съгласно поставените пътни знаци. Срок до 28.05.2017 г.; гр. Симитли-с. Брежани от км 378+000 до км 380+000 – косене и храстене Движението се осъществява в една лента съгласно поставените пътни знаци. Срок до 28.05.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: област Разград: от граница ОПУ Русе до граница ОПУ Шумен от км 37+300 до км 93+500 – косене на храсти. Движение с повишено внимание. Срок до 23.05.2017 г.; област Шумен: Тервел-Твърдинци – ремонтни дейности на асфалтовата настилка.Срок до 22.05.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 31.05.2017 г.; област Ловеч: в гр. Луковит от км 138+200 до км 140+000 – ремонт на асфалтовата настилката. Движение с повишено внимание, стесняване на една от лентите за движение. Срок до 24.05.2017 г.; област Русе: гара Бяла-Пейчиново от км 0+000 до км 7+000 – рязане на храсти, почистване на канавки. Участъкът е сигнализиран, ограничение на скоростта 40 км/ч. Срок до 22.05.2017 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Габрово: Севлиево-В. Търново от км 77+000 до км 78+000 – движение в едната лента, поради отсичане на единични дървета. Срок до 26.05.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – ще се изгражда крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; Ново село-В.Търново –ремонт на асфалтовата настилка в участъка от км 101+550 до км 132+216. Срок до 31.05.2017 г.;\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Русе: Русе-разклон Пиргово от км 9+000 до км 10+000 – почистване на канавки, оформяне на пътни банкети. Участъкът е сигнализиран, ограничение на скоростта 40 км/ч. Срок до 22.05.2017 г.; област Велико Търново: Полски Тръмбеш-Соколово – ремонт на асфалтовата настилка и банкетите в участъка от км 101+550 до км 132+216. Срок до 27.05.2017 г.; област Стара Загора: движение в една  лента Стара Загора-Казанлък от км 217+700 до км225+600 – полагане на хоризонтална маркировка. Срок до 28.05.2017 г.; Движение в една лента по път Ягода – Стара Загора и обратно от км 213+000 до км 213+800, поради подравняване на банкети. Движението на МПС се осъществява от активна в изпреварваща лента за движение .Срок до 31.05.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Силистра: Силистра-Дулово-Шумен от км 44+517 до км 44+777, пътна връзка на гр. Дулово – ремонт на асфалтовата настилка. Срок до 23.05.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради лошо състояние на пътната настилка /големи неравности/. Поставена е необходимата сигнализация указваща забраната. Срок до 31.05.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: ВОБД „Ремонт на Аспарухов мост, гр.Варна- естакадна част заедно с удължението, жп надлези и пътни възли към него включващ Етап 1 –Ремонт на мост 1, мост 2, мост 3 и мост 4“ - мостове 2 и 4, съгласно Заповед № РД-11-233/31.03.2017 г. Движението е ограничено в западно платно в посока Варна-Бургас в участъка на естакадна част заедно с удължението на Аспарухов мост, жп надлези и пътните връзки към него.\r\nЕтап1- без затваряне на цялото платно за движение посока Бургас.\r\nВОБД за мост 2 - затваряне на активните ленти за движение. Движението се осъществява в крайна дясна лента (лентата при зоната на преплитане).\r\nВОБД за мост 4 - затваряне на дясната активна лента, заедно със зоната за преплитане. Движението се осъществява по изпреварващата активна лента посока Бургас.\r\nЗа периода на ремонтните дейности е ограничено тежкотоварното движение над 10 т преминаващо през Аспарухов мост в светлата част на денонощието сутрин от 6.30 ч. до 10.00 ч. и след обяд от 16.30 ч. до 20.00 ч. Краен срок за завършване на ремонтните работи до 15.06.2017 г. Шофьорите, преминаващи транзитно през Варна, може да използват алтернативен маршрут: от ул. „Девня“ във Варна - с. Езерово - Страшимирово - Девня - Разделна – Белослав. Срок до 15.06.2017 г.;\r\nКранево-Варна при км – ограничено движение на МПС над 10 т. Обходен маршрут: Кичево-Оброчище Срок до 31.05 2017 год.; при км 83+300 и от км 84+500 до км 85+000– ограничение на скоростта – 30 и 60 км/ч, поради свлачищни процеси Срок до 31.05 2017 г.; област Бургас: Сл.бряг–Бургас от км 222+849 до км 225+522 – движение на всички МПС с ограничение на скоростта - 50 км/ч, поради изграждане на второ пътно платно. Срок до 30.06.2017 г.; в участъка Обзор-Сл. бряг от км 168+100 до км 199+100 се извършват частични ремонтни дейности на асфалтовата настилка. Срок до 31.05.2017 г.:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-Разлог от км 6+000 до км 10+000 – почистване на отводнителни окопи, банкети. Движението се осъществява в една лента съгласно поставените знаци. Срок до 28.05.2017 г.; път II-84 Звъничево-Ветрен дол-Велинград-Юндола-Якоруда-о.п.Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 30.06.2017 г.; път II-84 с. Аврамово до с. Черна Места от км 62+000 до км 70+000 – движение в една лента, поради извършване на частични ремонтни дейности на асфалтовата настилка.  Срок до  31.05.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.05.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.05.2017 г. :\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 31.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т. поради лоша пътна настилка. Срок до 31.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.06.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради лоша пътна настилка. Срок 31.12.2017 г.\r\nРемонтни дейности: \r\nПът II-73 Риш-Камчия от км 47+000 до км 48+000 в участъка – частични ремонтни дейности на асфалтовата настилка. Срок до 23.05.2017 г.; път II-73 Камчия-Прилеп от км 50+000 до км 61+000 в участъка – частични ремонтни дейности на асфалтовата настилка. Срок до 24.05.2017 г.; път II-99 Бургас-Царево – ремонт на надлез при км 3+453 /Ченгене скеле/. При работа в средния отвор се затваря директното трасе, като движението на МПС по направленията Бургас-Созопол и Созопол-Бургас се извършва по съществуващите успоредни връзки на съоръжението /за Рибарско селище и за вилната зона/. За целта се изграждат допълнителни временни връзки. Срок до 06.06.2017 г.; път III-208 Добромир-Айтос от км 56+000 до км 92+000 – частичен ремонт на асфалтовата настилка. Срок до 26.05.2017 г.; път III-539 Дюлево-Русокастро от км 5+000 до км 13+000 в участъка – частичен ремонт на асфалтовата настилка. Срок до 31.05.2017 г.; път III-2085 Просеник-Горица от км 20+300 до км 35+600 в участъка –ремонтни дейности на асфалтовата настилка. Срок до 26.05.2017 г.; път III-6009 Каблешково-Ахелой от км 24+000 до км 27+000 – частични ремонтни дейности на асфалтовата настилка. Срок до 26.05.2017 г.; път III-9061 Слънчев бряг-Тънково – частичен ремонт на асфалтовата настилка. Срок до 26.05.2017 г.:\r\nВременно са въведени следните ограничения за движение на МПС: няма.\r\nРемонтни дейности: няма.:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради лошо експлоатационно състояние на пътя. Срок до 31.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради лошо експлоатационно състояние с цел повишаване безопасността на движението. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500  затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради лошо експлоатационно състояние на пътя. Срок до 31.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности:\r\nПът ІІІ-303 Михалци-Мусина в участъка от км 39+000 до км 51+400 – МПС се пропускат последователно в двете посоки. Движението се регулира от обучени за целта регулировчици, поради дейности по ремонт на асфалтовата настилка и профилиране на банкети. Срок до 23.05.2017 г. :\r\nВременно са въведени следните ограничения за движение на МПС: няма.\r\nРемонтни дейности: няма.:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 31.05.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.05.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 31.05.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 31.05.2017 г.\r\nРемонтни дейности:\r\nПът II-13 Криводол-Девене от км 17+700 до км 29+200 – частични ремонтни дейности на асфалтовата настилка и рязане на храсти в обхвата на пътя. Една от лентите е затворена за движение. Срок до 22.05.2017 г.; път II-16 Ребърково-Елисейна от км 0+000 до км 22+500 – почистване на пътни окопи и бетонови риголи. Стесняване на една от лентите за движение. Срок до 22.05.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.05.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.05.2017 г.:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.05.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради влошено технико-експлоатационно състояние на мостово съоръжение при км 26+444. Срок до 31.05.2017 г.; път ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 31.05.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 31.12.2017 г. \r\nПът III-5524 Царева ливада-Габрово от км 1+808 до км 1+820 – ограничено движение, поради смяна на прелезна настилка на ж.п. прелез. Срок до 27.05.2017 г.\r\nРемонтни дейности: \r\nПът III-609 Тодореците-Кръстеняците от км 48+000 до км 50+000 – движение в една лента, поради извършване на частични ремонтни дейности но асфалтовата настилка. Срок до 26.05.2017 г.; път III-4403 Габрово-Кози рог от км 3+000 до км 15+000 – движение в една лента, поради извършване на ремонтни дейности по асфалтовата настилка. Срок до 26.05.2017 г.; път III-4404 Дебел дял-Музга oт км 15+000 до км 18+000 – движение в една лента, поради ремонтни дейности по асфалтовата настилка. Срок до 26.05.2017 г.; път III-4041 Скалско-Геша от км 24+642 до км 24+752 – движение в една лента, поради извършване на частични ремонтни дейности но асфалтовата настилка. Срок до 26.05.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.05.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.05.2017 г.:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-207 от км 55+000 до км 58+000 Тервел-Честименско – частични ремонтни дейности по асфалтовата настилка. Срок до 30.05.2017г.; път III-7105 Козлодуйци-Лясково от км 18+000 до км 26+000 – частични ремонтни дейности на асфалтовата настилка. Движение в една лента двупосочно. Срок до 30.05.2017 г.:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.05.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 – пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.05.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.05.2017 г.; път III-6001 Гърляно-Бобешино от км 0+000 до км 13+000 в участъка движение с повишено внимание, поради извършване на ремонтни дейности: профилиране на банкети, оформяне на земни окопи и др. Стесняване на една от лентите за движение. Сигнализирано с пътни знаци. Срок до 17:30 часа на 26.05.2017 г.:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 31.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 31.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nПът ІІІ-5071 Чифлик-Мургово-Г. Крепост-Стремци-Три могили-Драганово-Черноочене в участъка от км 9+470 до км 17+466 – забранено е движението на МПС над 12 т. Срок до 31.05.2017 г.\r\nРемонтни дейности: няма.: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 30.06.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.05.2017 г. \r\nРемонтни дейности: няма.:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.05.2017 г.\r\nРемонтни дейности: \r\nПът ІІ-81 Проход „Петрохан“ от км 53+000 до км 59+000 – поради почистване на храсти и млада гора стесняващи пътната настилка а също и на водостоци движението се осъществява в свободната лента и се регулира от сигналисти. Срок до 22.05.2017 г.; път ІІІ-8104 Замфирово-Пърличево от км 7+000 до км 7+700 – пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.05.2017 г. : \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма.:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: \r\nПът II-63 Филиповци-Трън от км 39+500 до км 43+300 – ремонтни дейности на асфалтовата настилка. Движението се  осъществява в една лента. Срок до 31.05.2017 г.; път ІІ–63 разклон Бабица-Парамун от км 19+000 до км 31+000 – ремонтни дейности на асфалтовата настилка. Срок до 26.05.2017 г.; път ІІІ-8114 Кошарево-Долна Секирна от км 14+000 до км 20+000 – ремонтни дейности на асфалтовата настилка. Движение в свободната лента. Срок до 26.05.2017 г.;:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-306 гр. Червен бряг - граница ОПУ Враца от км 13+000 до км 50+000 – ремонтни дейности на асфалтовата настилка. Движение в една лента. Срок до 22.05.2017 г.; път III-1006 Гулянци-с. Бръшляница – ремонтни дейности на асфалтовата настилка. Движение в една лента. Срок до 22.05.2017 г.:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради влошеното транспортно – експлоатационно състояние на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради влошено състояние на мост в Поповица. Срок до 31.05.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-51 Дралфа-Лозница – път І-2 от км 75+600 до км 85+000 – частични ремонтни дейности на асфалтовата настилка. Срок до 23.05.2017 г.; път III-206 път I-2-Пороище-Студенец-Лозница от км 0+000 до км 18+660 – частични ремонтни дейности на асфалтовата настилка. Срок до 23.05.2017 г.; път III-702 Пристое-Подайва-Къпиновци-Лъвино от км 13+032 до км 19+758 – частични ремонтни дейности на асфалтовата настилка. Срок до 23.05.2017 г.:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно; \r\nРемонтни дейности:\r\nПът ІІ-52 Пиргово-Мечка-Свищов при км 10+850 – ремонт на водосток. Движение в една лента. Срок до 31.05.2017 г.; път ІІІ-5201 Джулюница-Пиперково от км 3+800 до км 7+800 – почистване на кал от канавки и пътни банкети. Участъкът е сигнализиран временно, ограничение на скоростта 40 км/ч. Срок до 22.05.2017 г.:\r\nВременно са въведени следните ограничения за движение на МПС: няма.\r\nРемонтни дейности: няма.:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма.:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-37 Батак-Доспат от км 215+700 до км 215+770 – ремонтно възстановителни работи на тротоарната конзола на мостово съоръжение. Движението се осъществява в една лента, съобразно създадената организация на движение. Срок до 23.05.2017 г.; път ІІІ-197 Тешел-Девин от км 78+100 до км 78+300, поради пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8641 Пампорово-Смолян от км 2+000 до км 11+414 – почистване на регули от пясък. МПС да се движат с повишено внимание в свободната лента, съобразно създадената организация на движение. Срок до 25.05.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8652 Падина-Неделино от км 10+000 до км 16+00 – почистване на пътни окопи и банкети. МПС да се движат с повишено внимание в свободната лента, съобразно създадената организация на движение. Срок до 25.05.2017 г.; път ІІІ-8683 (Рудозем-Смолян) – Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г. :\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 31.05.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 31.05.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС поради лошо експлоатационно състояние на пътната настилка. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък поради активирали се свлачища. Срок до 31.05.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности:\r\nПът ІІ-16 Своге-Владо Тричков от км 54+000 до км 70+000 – движение в една лента поради ремонтни дейности в лентата посока София. Движението се осъществява двупосочно на участъци в лявата лента /посока Мездра/. Срок до 22.05.2017 г.:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-57 Стара Загора-Раднево от км 0+000 до км 3+500 – изрязване на храсти и ръчно косене. Стесняване на една от лентите за движение. Срок до 31.05.2017 г.; път II-66 Чирпан-Стара Загора от км 85+000 до км 100+000 – частични ремонтни дейности на асфалтовата настилка. Срок до 27.05.2017 г; път II-66 Богомилово-Ракитница от км 72+700 до км 76+000 – ремонтни дейности. Движението на МПС се осъществява при стесняване на едната лента за движение. Срок до 31.05.2017 г.:\r\nВременно са въведени следните ограничения за движение на МПС:\r\nПът III-202 Опака-Попово от км 55+000 до км 66+000 – движение с повишено внимание, поради ремонтни дейности на асфалтовата настилка. Срок 30.05.2017г. \r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: \r\nПът II-48 Зелена Морава-Тича от км 13+000 до км 18+000 – движение с повишено внимание, поради частични ремонтни дейности на асфалтовата настилка. Срок 30.05.2017 г.; път II-51 Бойка-Водица-Попово от км 30+000 до км 47+000 – полагане на хоризонтална маркировка. Срок до 30.05.2017 г.; :\r\nВременно са въведени следните ограничения за движение на МПС:\r\nПът III-593 Долно Черковище-Голям извор при км 18+075 – затворен изцяло за движение на всички ППС е моста над р.Арда. Срок до 28.05.2017 г.\r\nОбходен маршрут: Пчелари-яз.Студен кладенец-Крумовград-Белополци и обратно. \r\nпът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 31.12.2017 г.\r\nРемонтни дейности: няма.:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 22.05.2017 г.\r\nОбходен маршрут: Шумен-Овчарово-Друмево.\r\nРемонтни дейности: \r\nПът ІІІ-7003 от кантон Долина до разклон Лиси връх от км 17+067 до км 20+070 – ремонтни дейности на асфалтовата настилка. Срок до 22.05.2017 г.; път ІІІ-7003 Пристое-Каолиново от км 0+000 до км 5+000 – ремонтни дейности на асфалтовата настилка. Срок до 22.05.2017 г.:\r\nВременно са въведени следните ограничения за движение на МПС:\r\nРемонтни дейности:\r\nПът ІІ-53 Тамарино-Войника от км 173+000 до км 181+000 – почистване и косене на банкети, стесняване на една от лентите за движение. Срок до 25.05.2017 г.; път ІІІ-5308 Каменец-Стефан Караджово от км 19+000 до км 24+000 – ремонтни дейности на настилката. Движението се осъществява в една лента. Срок до 25.05.2017 г.; път ІІІ-7008 Елхово-Изгрев при км 2+500 при мост – движението е пренасочено само в едната лента, поради пропаднала настилка. Срок до 22.05.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 30.06.2017 г.; път ІІІ-7904 Болярово-Странджа от км 0+000 до км 22+600 – частични ремонтни дейности на настилката. Движението се осъществява в една лента поради. Срок до 25.05.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-05-22", "title": "Актуална пътна обстановка"}
{"url": "http://www.focus-news.net/news/2017/05/22/2396721/nimh-ochakvat-se-valezhi-na-mesta-s-gramotevitsi-maksimalnite-temperaturi-shte-sa-mezhdu-20-i-25-v-sofiya-okolo-20.html", "text": "Днес над страната ще се развива купесто-дъждовна облачност. Ще има краткотрайни валежи, на повече места и по-съществени, придружени с гръмотевици - в следобедните часове. Ще духа слаб до умерен северозападен вятър. Максималните температури ще са предимно между 20° и 25°, в София около 20°. Такава е прогнозата на , съобщи за  дежурният синоптик Христо Христов. Атмосферното налягане в сутрешните часове е средното за май. През деня ще се задържи почти без промяна. Над Черноморието около и след обяд ще има значителна облачност и на места ще превали. Вятърът ще е слаб до умерен от северозапад. Максимални температури на въздуха: 18°-21°. Температурата на морската вода е 16-17°. Вълнението на морето ще бъде около 2 бала. И над планините ще се развива купесто-дъждовна облачност и на много места ще превали и прегърми. Ще духа умерен до силен север-северозападен вятър. Максималната температура на височина 1200 метра ще е около 16°, на 2000 метра – около 8°.", "date": "2017-05-22", "title": "НИМХ: Очакват се валежи, на места с гръмотевици, максималните температури ще са между 20° и 25°, в София около 20°"}
{"url": "http://www.focus-news.net/news/2017/05/22/2396710/evklid-tsakalotos-nyama-prichina-za-novo-otlagane-na-urezhdaneto-na-dalga.html", "text": "Финансовият министър на Гърция Евклид Цакалотос изрази оптимизъм, че пътят към добро и крайно решение за дълга и включването на страната към програмата на Европейската централна банка за количествено облекчаване може да бъде отворен в понеделник при срещата на Еврогрупата, предава . \r\nМинистърът подчерта, че страната изцяло и навреме е изпълнила задълженията си, а сега решението е в ръцете на институциите и няма причина за ново отлагане. Мария Динкова", "date": "2017-05-22", "title": "Евклид Цакалотос: Няма причина за ново отлагане на уреждането на дълга"}
{"url": "http://www.focus-news.net/news/2017/05/22/2396724/ministar-nikolay-nankov-shte-uchastva-vav-vrachvaneto-na-godishnite-nagradi-za-nay-dobar-grad-za-zhiveene-v-balgariya.html", "text": "Министърът на регионалното развитие и благоустройство Николай Нанков ще участва в церемонията, на която ще бъде отличен „Най-добрият град за живеене в България“ за 2016 година. Това съобщиха от . Връчването на наградите в десетото издание на организирания от „Дарик“ радио конкурс ще се проведе в City Mark Art Center от 14.00 часа.", "date": "2017-05-22", "title": "Министър Николай Нанков ще участва във връчването на годишните награди за „Най-добър град за живеене в България\""}
{"url": "http://www.focus-news.net/news/2017/05/22/2396723/zamestnik-ministar-denitsa-nikolova-shte-otkrie-obnovena-s-evropeyski-sredstva-detska-gradina-v-gorna-oryahovitsa.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще посети Горна Оряховица, съобщиха от пресцентъра на МРРБ", "date": "2017-05-22", "title": "Заместник-министър Деница Николова ще открие обновена с европейски средства детска градина в Горна Оряховица"}
{"url": "http://www.focus-news.net/news/2017/05/22/2396725/helsinki-times-finlandski-voennosluzheshti-skoro-shte-mozhe-da-uchastvat-v-otvadmorski-misii.html", "text": "В четвъртък Комисията за отбрана към парламента на Финландия одобри предложението на правителството за увеличаване на задълженията на финландските отбранителни сили, пише вестник . \r\nТова решение беше посрещнато с ожесточена критика от опозиционните партии и профсъюзите, тъй като промяната ще задължи всички професионални войници да участва в опасни мисии по нареждане на Отбранителните сили, включително във въоръжени конфликти в чужбина. \r\nКъм момента задълженията на отбранителните сили включват: защитаване на страната от военни атаки, подпомагане на другите власти и участие в международни операции за управление на кризи. \r\nКомисията по отбрана единодушно взе решение, че отговорностите на отбранителните сили трябва да бъдат увеличени, за да се гарантира, че се спазват разпоредбите на Лисабонския договор. Комисията обърна внимание на необходимостта да се премахнат всички правни пречки, които не позволяват страната да оказва помощ на други държави членки и да иска помощ при криза. Мария Динкова", "date": "2017-05-22", "title": "Helsinki Times: Финландски военнослужещи скоро ще може да участват в отвъдморски мисии"}
{"url": "http://www.focus-news.net/news/2017/05/22/2396727/deputatat-ot-gerb-dimitar-boychev-shte-provede-priemen-den-v-burgas.html", "text": "Народният представител от Бургас и областен лидер на ГЕРБ Димитър Бойчев ще има приемен ден в морския град, съобщават от . Бургаският депутат ще се среща с гражданите в централата на партията на ул. „Конт Андрованти 5”, от 11:00 часа. Димитър Бойчев е член на парламентарната Комисия по икономическата политика и туризъм в 44-то Народно събрание, участва и в тази по енергетика. Записвания за приемната се правят на място в офиса на партията или на телефон 056 81 90 40.", "date": "2017-05-22", "title": "Депутатът от ГЕРБ Димитър Бойчев ще проведе приемен ден в Бургас"}
{"url": "http://www.focus-news.net/news/2017/05/22/2396722/zamestnik-predsedatelyat-na-gerb-tsvetan-tsvetanov-organizira-priemen-den-za-grazhdani-vav-veliko-tarnovo.html", "text": "Председателят на Парламентарната група на ГЕРБ и заместник-председател на партията Цветан Цветанов организира приемен ден за жителите на Велико Търново и региона. Това съобщиха от . Приемната ще се проведе от 9.30 до 12.00 часа, в зала 302 на Община Велико Търново.\r\nПредварителното записване се извършва на тел. 0882 336 314.", "date": "2017-05-22", "title": "Заместник-председателят на ГЕРБ Цветан Цветанов организира приемен ден за граждани във Велико Търново"}
{"url": "http://www.focus-news.net/news/2017/05/22/2396729/narodniyat-predstavitel-ot-gerb-inzh-petya-avramova-organizira-priemen-den-za-grazhdani-ot-oryahovo-i-vratsa.html", "text": "Народният представител инж. Петя Аврамова организира приемен ден за граждани от Оряхово и Враца. Това съобщиха от  Жителите на Община Оряхово могат да се срещнат с народния представител Петя Аврамова от 13.00 до 14.30 часа в Художествена Галерия \"Проф. Марин Върбанов”, като се запишат на телефон 0884/779 416 или на място в офиса на партията.\r\nПриемният ден във Враца ще се проведе от 16.00 до 17.30 часа в офиса на ПП ГЕРБ – Враца на бул. \"Демокрация\" №2. Записвания и информация - на място в офиса на партията или на телефон 0884 800 271.", "date": "2017-05-22", "title": "Народният представител от ГЕРБ инж. Петя Аврамова организира приемен ден за граждани от Оряхово и Враца"}
{"url": "http://www.focus-news.net/news/2017/05/22/2396728/denyat-22-may-v-balgarskata-istoriya.html", "text": "Петър Стоянов подава оставка като; лидер на СДС след поражението на партията на изборите за Европейски парламент. \r\nПрезидентът на Република България присъжда орден „Стара планина“ на“\r\n1. акад. Николай Тодоров\r\n2. акад. Никола Попов\r\n3. Вили Цанков\r\n4. Любен Кулишев\r\n5. Марко Ганчев\r\n6. Лиляна Барева\r\n7. Любка Рондова\r\n8. Елка Деспотова\r\n9. Йосиф Цанков (посмъртно)\r\nНа среща на политическите сили с президента Желю Желев е уточнено, че Великото Народно Събрание е в състояние да приеме конституцията до началото на юли. Седмото Велико Народно събрание на 12 юли 1991 г. гласува Конституция на Република България. Тя се състои от 169 члена, подредени в 10 глави, с преходни и заключителни разпоредби от 9 параграфа. Конституцията от юли 1991 г. постановява, че България е република с парламентарно управление и е демократична, социална и правова държава. Утвърдени са и принципите на разделение на властите, правата и свободите на гражданите, върховенството на Конституцията. Народното събрание, което се избира на 4 години, в състав от 240 избираеми народни представители, осъществява законодателната власт и упражнява парламентарен контрол. За разлика от предшестващите основни закони, Конституцията от юли 1991 г. постановява, че Народното събрание е постоянно действащ орган, заседанията му са открити, а законите и решенията, които приема, са задължителни за всички държавни органи, организациите и гражданите на Република България. Народните представители представляват не само своите избиратели, но и целия народ, като в действията си се ръководят от Конституцията и законите, в съответствие със своята съвест и убеждения. Конституцията предвижда освен обикновено Народно събрание и избор на Велико Народно събрание. То се свиква в определени случаи – приемане на нова Конституция или промяна във формата на държавно устройство и държавно управление, както и на съществени, изрично посочени разпоредби от действащата Конституция. Досега са избирани и действали 39 обикновени народни събрания и 7 Велики народни събрания (1879 г., 1881 г., 1886-1887 г., 1893 г., 1911 г., 1946-1949 г., 1990-1991 г.). В кратък период – след суспендирането на Търновската конституция по време на Режима на пълномощията (1881-1883 г.) като висша институция се предвижда държавен съвет. В началото на демократичните промени започнали след ноември 1989 г. и решенията на Националната кръгла маса, през април 1990 г. Народното събрание приема изменение на Конституцията от 1971 г. в сила до приемането на сега действащата Конституция.\r\nПодписана е спогодба за икономическо и техническо сътрудничество между правителството на Народна република България и правителството на Кралство Мароко. Спогодбата е в сила от 22 май същата година. Спогодбата е одобрена с разпореждане на Министерски съвет от 07 юни 1968 г.\r\nВ сградата на Народното събрание завършва І конгрес на Съюза на българските писатели.\r\nОткрива се Криптата при Храм-паметник \"Св. Александър Невски\" в София (филиал за средновековно и възрожденско българско изкуство при Националната художествена галерия). Храм-паметникът \"Св. Александър Невски\" е построен в чест на Александър II (наричан още \"Цар Освободител\", защото армията му освобождава България от Турско робство през 1878 г.) и носи неговото име. Храмът е най-големият храм-паметник на Балканския полуостров. В подземния етаж на катедралата е разположена \"Криптата\", където в хронологичен ред са подредени около 300 експоната, предимно икони, а също и стенописни фрагменти и щампи. Експонатите датират от IX в. до края на XIX в. Колекцията е най-представителната сбирка, разкриваща развитието на иконописта по българските земи.\r\nВ София гостува първият летец-космонавт Юрий Гагарин.\r\nНа 12 април 1961 г. в Космоса полита първият човек – руснакът Юрий Гагарин. Макар и полетът му да продължава само няколко часа, помага много в областта на изследването на пространството около Земята. Юрий Гагарин е роден през 1934 г. край град Гжатск. През 1955 г. постъпва във военновъздушната школа в Оренберг. През 1960 г., след дълъг подбор, Гагарин и още 20 пилоти започват подготовка за полет в Космоса.\r\nРайонът на Трихълмието (Тримонциума) в Пловдив е обявен за архитектурно-музеен резерват, известен като \"Старинен Пловдив\".\r\nВъзстановени са дипломатическите отношения с Гърция. Това става с подписана в Париж двустранна декларация, според която България потвърждава готовността си да изпълни своите задължения по Парижкия мирен договор от 1947 г. – договор за мир между България и страните победителки във Втората световна война (1939-1945 г.), с който приключва войната за България. Проектът на договора е разработен без участието на български представители. Постигнато е съгласие двустранна комисия от експерти да се събере през юни същата година (1954 г.) в Париж, за да преговаря по уреждане на спорните въпроси между двете страни и най-вече тези за репарациите и реституциите.\r\nПолицията арестува 7 души българи и чужденци начело с Рафаел Гослен, обвинени, че са британски шпиони (аферата Гослен). Трима от тях са осъдени на 10 години затвор.\r\nОткрива се XXIV Обикновено Народно Събрание. Председател е Стойчо Мошанов (бивш демократ-сговорист, приобщен към режима). На 31 май са одобрени всички наредби-закони, издадени след 19 май 1934 г.\r\nКонституиран е Четвърти Държавен съд срещу министрите от кабинетите Гешов-Данев и Малинов-Костурков, съдени като виновници за втората национална катастрофа.\r\n30-членната анкетна комисия, избрана от Седемнадесетото Народно събрание за периода на Балканските войни с 21 депутати от мнозинството и 9 от опозицията се разделя на 4 подкомисии: по дипломатическата подготовка (председател Хр. Попов), по военните действия (председател И. Попов), по търговете и военните доставки (председател И. Вълчев) и по реквизициите (председател Р. Радев, от февруари 1915 г. – П. Чорбаджиев).\r\nКомисията се конституира на 17 май с председател Христо Попов (от септември 1916 г. – П. Чорбаджиев).\r\nБългарските депутати в отоманския парламент протестират против настаняването на мюсюлмански бежанци от Босна и Херцеговина в български села в Скопско с мемоар до посланиците на Великите сили в Цариград.\r\nС княжески рескрипт е учреден възпоменателен знак по повод 80-годишнината на княгиня Клементина.\r\nКнягиня Клементина е майка на княз Фердинанд I и дъщеря на френския крал Луи Филип Орлеански. След избора на сина й за български княз княгиня Клементина заминава с него и до края на живота си остава в България. Тя има големи заслуги за преодоляване пречките, създавани от страна на Ватикана около преминаването на престолонаследника княз Борис III в лоното на православието през 1896 г., което улеснява признаването на княз Фердинанд I за законен български владетел от Русия и другите велики сили.\r\nВ хода на Априлското въстание в района на с. Нейково, Котленско, четата на Стоил войвода (на снимката – в средата) води тежко сражение срещу редовни турски войници. Войводата е ранен. Успелите да се спасят четници, се разделят на малки групи, като в едната попадат Стоил войвода и Иларион Драгостинов. На път за прохода Демир капия (днес Вратник) апостолът на Втори революционен окръг Иларион Драгостинов загива.\r\nПо време на Априлското въстание турците завладяват с. Ново село, с което приключва десетдневната борба на въстаниците в Севлиевско и Габровско.\r\nРоден е Борис Гуджунов – един от известните български естрадни изпълнители през 60-те и първата половина на 70-те години. Като солист на \"Сребърните гривни\" и Естрадния оркестър на Комитета за телевизия и радио изпълнява популярни шлагери и рокендрол. Записва за пръв път през 1964 г. Участва във фестивалите \"Златният Орфей\" (II награда през 1971 г. и III награда през 1980 г.) и \"Шлагер-фестивал\" в Дрезден (1972 г.), представя песни на различни конкурси. Концертира в редица страни.\r\nУмира Мими Михайлова Балканска – българска оперна певица. Тя е родена на 22 юли 1902 г. в гр. Русе. През 1914-1917 г. учи пиано при Х. Визнер и пеене при П. Тороманова. Специализира пеене в Берлин и Виена. Заедно с А. Сладкаров, А. Русков, В. Сълплиева, Ив. Цачев, Ил. Стоянов и др. Мими Балканска е съоснователка на Кооперативния театър, с който през 1931 г. гастролира в Турция, а през 1938 г. – в Югославия. Една от основателките е на Художествения оперен театър в София. През 1947 г. работи в Народната оперета и в Държавния музикален театър в София (през 1948-1962 г.). По-важни нейни оперетни роли са: Силва, Щаси, Цецилия (\"Царицата на чардаша\" от И. Калман), Лиза и Графиня Марица (\"Графиня Марица\" от И. Калман), Ана Главари (\"Веселата вдовица\" от Ф. Лехар), Кристел (\"Птицепродавецът\" от К. Целер), Парася Никаноровна (\"Трембита\" от Г. С. Милютин), Ангелина (\"Бунтовна песен\" от Г. Златев-Черкин), Мадам Сан-Жен (\"Мадам Сан-Жен\" от П. Хаджиев) и др.\r\nУмира д-р Любомир Николов Владикин – български юрист, белетрист. Той е роден на 3 септември 1891 г., в с. Голямо Белово. Син е на Н. Владикин и племенник на Евстатий Пелагонийски (с мирянско име Г. Д. Димитракев). Любомир Владикин завършва право в София, след което специализира държавни науки във Виена и Вюрцбург. Професор е в Софийския Университет “Св. Климент Охридски” по общо държавно и българско конституционно право (1932 г.). Почетен директор е на университетите в Атина, Букурещ, Загреб, Виена, Рим, Париж и Осло. След Деветосептемврийския преврат от 1944 г. Любомир Владикин емигрира в чужбина. Негови съчинения са: \"Регентството като държавноправен институт\" (1927 г.), \"Българското престолонаследие\" (1930 г.), \"Основите на царската власт и престолонаследието\" (1931 г.), \"Френският стопански съвет\" (1934 г.), \"Царевград Търнов\" (1928 г.), \"Между Царевец и Трапезица\" (1931 г.), \"История на Търновската конституция\" (1994 г.) и др.\r\nУмира Александър Петров Радев – български политик, общественик и държавник. Той е роден на 24 февруари 1864 г., в Битоля. Александър Радев е един от ръководителите на Прогресивно-либералната партия. През 1889 г. завършва право в Атинския университет и служи като съдия в Ловеч, Трън, Търново, София и др. След 1892 г. е адвокат. Участва активно в македоно-одринското освободително движение. Член е на Македонския комитет (от 1900 г. ВМОК) през 1895-1896 г. Председател е на комитета през 1898-1899 г. Председател е и на Адвокатския съвет, на Юридическото дружество и др. От края на ХIХ в. е член на Централното бюро на Прогресивно-либералната партия. Александър Радев е министър на правосъдието (19 февруари 1901 г. – 03 ноември 1902 г.) и министър на народното просвещение (03 ноември 1902 г. 05 май 1903 г.).\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБольшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017-05-22", "title": "Денят 22 май в българската история"}
{"url": "http://www.focus-news.net/news/2017/05/22/2396726/nad-50-000-zrelostnitsi-se-yavyavat-na-vtorata-zadalzhitelna-matura.html", "text": "53 340 зрелостници се явяват на втората задължителна матура по предмет по избор. В 06.45 часа в Министерството на образованието и науката бе изтеглен изпитният вариант за втория задължителен зрелостен изпит. Той започва в 8.00 часа и е с продължителност 4 часа. За втората задължителна матура зрелостниците могат да избират между 13 предмета, като най-желаният е биология и здравно образование, следван от английски език, география и икономика. Тази година матурите са разделени на модули, като учениците могат за излизат от стаята, едва след като са приключили работата си по съответния модул. Матурата ще се проведе в 4147 зали в 604 училища, като във всяка от тях ще има камери. Около 13 000 квестори ще следя за реда по време на матурите. \r\nПаралелно с нея се провежда и изпитът по математика за седмокласниците за националното външно оценяване, на който ще се явят около 60 000 седмокласници. В 8.45 часа в МОН ще бъде изтеглен изпитният вариант (от три възможни), а изпитът е с начален час 10.00.  Той е разделен на 2 модула. Първият е с продължителност 60 минути, а вторият - 90. Общият брой точки от тях е 100 и влизат в балообразуването за приемане в гимназиите.", "date": "2017-05-22", "title": "Над 50 000 зрелостници се явяват на втората задължителна матура"}
{"url": "http://www.focus-news.net/news/2017/05/22/2396730/stara-zagora-200-maystori-ot-tsyalata-strana-se-vklyuchvat-v-traditsionnata-ulitsa-na-zanayatite-v-kazanlak.html", "text": "Започва работа традиционната Улица на занаятите в Казанлък, съобщиха от . Над 200 майстори на различни народни и художествени занаяти от цялата страна ще представят по атрактивен начин свои изделия за казанлъчани и техните гости. Посетителите ще имат възможност да наблюдават над 50 демонстрации от тънкостите на грънчарството, дървопластиката, изработката на декоративни свещи, ковано желязо, керамика, рисуването върху коприна, рисувано стъкло, плъсти, иглонабиване, декупаж и др. \r\nМайсторите ножари уверяват, че представянето им ще бъде много интересно и напълно безопасно за публиката. \r\nМайсторите на накити ще подходят изкусно към направата на ръчно изработени бижутерски изделия.\r\nАтракциите на занаятите ще бъдат разположени в три обособени за целта централни зони: ул. „Искра“ до Дома на културата „Арсенал“, ул. „Генерал Скобелев“, ул. „Отец Паисий“. \r\nПространството около емблематичната за Казанлък Лъвова чешма е определено изцяло за производители и търговци на изделия на основа на розовото масло.\r\nУлицата на занаятите, част от празничната програма на Фестивал на розата 2017 започва днес и ще продължи до 4 юни, т.г., включително. Настаняването на участниците в тазгодишното занаятчийско изложение ще започне в 10.00 часа на площад „Севтополис“.", "date": "2017-05-22", "title": "Стара Загора: 200 майстори от цялата страна се включват в традиционната Улица на занаятите в Казанлък"}
{"url": "http://www.focus-news.net/news/2017/05/22/2396732/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya-v-stolitsata.html", "text": "Акатист на св. Архангел Михаил ще бъде отслужен след редовната Света Литургия в митрополитската катедрала на София „Св. Неделя”, предаде репортер на . Началото е обявено за 10.00 часа. Вечернята е от 17.00 часа. \r\nНикола ПЕТКОВ", "date": "2017-05-22", "title": "Акатист на св. Архангел Михаил ще бъде отслужен в митрополитската катедрала „Св. Неделя\" в столицата"}
{"url": "http://www.focus-news.net/news/2017/05/22/2396733/montana-narodniyat-predstavitel-ot-gerb-irena-dimova-organizira-priemna-za-grazhdani-v-lom.html", "text": "Народният представител от ГЕРБ – Монтана Ирена Димова организира приемна за граждани в община Лом от 10.30 до 12.30 часа. Това съобщиха от . Приемната ще се проведе в партийния офис, намиращ се на адрес: гр. Лом, ул. \"Варош\" №1, срещу паметника, дядо Цеко Войвода.\r\nЗаписвания на тел.096/ 300 066, 0884 800 107, 0887 610 520", "date": "2017-05-22", "title": "Монтана: Народният представител от ГЕРБ Ирена Димова организира приемна за граждани в Лом"}
{"url": "http://www.focus-news.net/news/2017/05/22/2396734/sofiya-vremenno-dvizhenieto-ot-km-62-do-km-63-na-magistrala-hemus-v-posoka-sofiya-se-osashtestvyava-po-izprevarvashtata-lenta.html", "text": "Временно движението от км 62 до км 63 на автомагистрала „Хемус” в посока София се осъществява по изпреварващата лента. Това съобщиха от . Ограничено е преминаването по активната лента поради разлив на масло вследствие на пътен инцидент.", "date": "2017-05-22", "title": "София: Временно движението от км 62 до км 63 на магистрала „Хемус” в посока София се осъществява по изпреварващата лента"}
{"url": "http://www.focus-news.net/news/2017/05/22/2396736/reuters-pone-12-dushi-sa-zaginali-pri-avtobusna-katastrofa-v-meksiko.html", "text": "Поне 12 души са загинали и около 30 са ранени при автобусна катастрофа в планински регион в южната част на Мексико, близо до границата в Гватемала, съобщиха в неделя властите, предава . \r\nПревозното средство е излязло от пътя и е паднало около 90 метра по стръмен склон. \r\nВсе още не е известно каква е причината за инцидента. Мария Динкова", "date": "2017-05-22", "title": "Reuters: Поне 12 души са загинали при автобусна катастрофа в Мексико"}
{"url": "http://www.focus-news.net/news/2017/05/22/2396735/narodnite-predstaviteli-ot-gerb-sofiya-oblast-valentin-milushev-vasil-tsvetkov-i-martin-tinchev-shte-provedat-priemni-s-grazhdani.html", "text": "Народните представители от ГЕРБ-София област Валентин Милушев, Васил Цветков и Мартин Тинчев ще се срещнат с граждани на община Ботевград, съобщиха от . Приемното време е от 10:00 до 12:00 часа в централния офис на партията, находящ се на пл. „Освобождение” № 14.\r\nЗа жителите на община Правец приемната ще се проведе от 13:30 до 14:00 часа в офиса на ПП ГЕРБ, който се намира на пл. \"Тодор Живков\" № 5.\r\nНародните представители от ГЕРБ-София област ще се срещнат с жители на община Етрополе от 14:30 до 15:30 часа в офиса на партията - бул. „Руски” № 88, Административна сграда, ет. 2.", "date": "2017-05-22", "title": "Народните представители от ГЕРБ-София област Валентин Милушев, Васил Цветков и Мартин Тинчев ще проведат приемни с граждани"}
{"url": "http://www.focus-news.net/news/2017/05/22/2396737/blagoevgrad-kmetat-d-r-atanas-kambitov-dava-kokteyl-za-vsichki-abiturienti.html", "text": "Кметът на Община Благоевград д-р Атанас Камбитов организира стилен коктейл за завършващите ученици от Випуск 2017 в Благоевград, съобщиха от пресцентъра на Общината. Всички абитуриенти са поканени пред зала „22 септември“ на в 18:30 часа, където завършващите, техните преподаватели и д-р Камбитов ще направят общи снимки за спомен. Инициативата е на кмета д-р Камбитов и се провежда за трета поредна година в областния център. \r\nНепосредствено след това абитуриентите ще се отправят към „Elysium club“, където кметът Камбитов ще даде прием за зрелостниците. Тази година завършващите зрелостници са 708 на брой.  Приемът е само една от изненадите, подготвени от д-р Камбитов за зрелостниците от Випуск 2017.", "date": "2017-05-22", "title": "Благоевград: Кметът д-р Атанас Камбитов дава коктейл за всички абитуриенти"}
{"url": "http://www.focus-news.net/news/2017/05/22/2396739/gd-granichna-politsiya-6-km-kolona-ot-tovarni-avtomobili-se-e-obrazuvala-na-izhod-ot-stranata-pri-gkpp-kapitan-andreevo.html", "text": "На българо-турската граница на ГКПП „Капитан Андреево” има 6 км колона от товарни автомобили на изход от страната, на ГКПП „Лесово” – колоната е от 1 км също на изход. Това съобщиха от . На българо-румънската граница на ГКПП „Дунав мост – Видин” има 2 км колона от товарни автомобили на изход от България.\r\nНа границата ни със Сърбия, Македония и Гърция трафикът е нормален при всички пропускателни пунктове, а при ГКПП „Кулата” – е интензивен.", "date": "2017-05-22", "title": "ГД „Гранична полиция”: 6 км колона от товарни автомобили се е образувала на изход от страната при ГКПП „Капитан Андреево”"}
{"url": "http://www.focus-news.net/news/2017/05/22/2396738/vratsa-narodniyat-predstavitel-ot-gerb-krasen-krastev-shte-provede-iznesen-priemen-den-v-selo-tarnava.html", "text": "Народният представител Красен Кръстев ще проведе изнесена приемна в село Търнава. Това съобщиха от . Всички желаещи да се срещнат с народния представител могат да го направят в сградата на кметство от 10:00 часа.", "date": "2017-05-22", "title": "Враца: Народният представител от ГЕРБ Красен Кръстев ще проведе изнесен приемен ден в село Търнава"}
{"url": "http://www.focus-news.net/news/2017/05/22/2396740/denyat-22-may-v-svetovnata-istoriya.html", "text": "На референдума в Таджикистан избирателите одобриха с 94,5% мнозинство изменения на конституцията, с които дадоха право на президента Eмомали Рахмон да остане на поста до края на живота си.\r\nВ Ирландия се провежда референдум по въпрос за узаконяване на еднополовите бракове. С подкрепата на 61% от гласувалите поправката е приета.\r\nГлавнокомандващият тайландската армия генерал Прают Чан-оча става премиер на Тайланд.\r\nПървият частен космически кораб Дракон (SpaceX Dragon) стартира от нос Канаверал за да се скачи с Международната космическа станция.\r\nВ Токио влиза в експлоатация най-високата в света телевизионна кула Tokyo Sky Tree с височина от 634 метра.\r\nЗа победител на президентските избори на Сейшелските острови е обявен досегашния президент Джеймс Майкъл.\r\nНад 116 човека загиват, а над 400 са ранени от торнадо с дължина 9.5 км и ширина 1 км в град Джоплин в щата Мисури, САЩ.\r\nДмитрий Медведев осъществява първото си задгранично официално посещение като президент на Руската Федерация в Република Казахстан. \r\nОфициално е започват строежа на Олимпийския стадион в Лондон, кйто ще приюти Летните Олимпийски игри през 2012 г.\r\nМакедонският президент Бранко Цървенковски, е на посещение в Рим, където се среща с папа Бенедикт XVI. На срещата папата изразява признание за успешното формиране на демократично, мултиетническо и мултирелигиозно общество в Македония, в която религиозната толерантност и зачитането на правата са на най-високо ниво. На срещата папата изтъква, че Ватикана внимателно следи напредъка на Македония към ЕС и ще продължи да подкрепя обединението на Европа, а в този дух и членството на Македония в съюза. Бранко Цървенковски на свой ред заявява, че Македония ще продължи да гради близки отношения с Ватикана. Македонският държавен глава кани папа Бенедикт XVI да посети Република Македония.\r\nОбявени са окончателните резултати от проведения ден по-рано референдум за независимост на Черна гора. \"За\" независимост на републиката гласуват 55,52% от гласоподавателите, а \"против\" - 44,48%. На референдума гласуват общо 86,35 % от имащите право на глас. За независимостта на републиката гласуват най-много гражданите в общините Рожае /91,3%/, Плав, Цетине и Улцин, а най-малко - в Андриевица и Плужине.\r\nПри операция на силите за сигурност в чеченския град Шали е задържан полевият командир Увайс Тисаев. При престрелка по време на операцията са ранени двама военнослужещи и един милиционер.\r\nБосна и Херцеговина, Хърватия и Словения се присъединяват към ООН.\r\nБившият марксистки Южен Йемен и консервативният Северен Йемен се обединяват в обща държава.\r\nЙеменска република е държава в Югозападна Азия, на Арабския полуостров, по крайбрежието на Червено море. През VI в. територията на Йемен е завладяна от персите. През VII-IX в. влиза в територията на халифата на Омеядите, по-късно – на Абасидите. Под турска власт е през 1517-1633 г. и 1872-1911 г. През 1839 г. Великобритания установява протекторат над Южен Йемен. През 1962 г., в резултат на антифеодалната революция в Северен Йемен, е провъзгласена Йеменската арабска република (ЙАР). Избухва гражданска война, продължила до 1970 г. След ожесточена борба за независимост през 1967 г. Южен Йемен става независима държава. Три години по-късно – от 1970 г. – вече е Народна демократическа република Йемен (НДРЙ). На 22 май 1990 г. Йеменска арабска република и Народна демократическа република Йемен се обединяват под името Йеменска Република. Президент е А. А. Салех, министър-председател Абу Бакр Атас. От 1997 г. – министър-председател е Ф. С. Бен Ганим. От 1945 г. Йемен членува в Лигата на арабските държавиви.\r\nЦейлон е преименуван в Шри Ланка.\r\nДемократична социалистическа република Шри Ланка (до 1972 г. – Цейлон) е разположена в Южна Азия, на остров Шри Ланка в Индийския океан. До 1948 г. Шри Ланка е владение, а до 1972 г. – доминион на Великобритания. През V-II в. пр. Хр. на о-в Цейлон се заселват синхали и тамили от Индия. От 1505 г. започва колонизацията на острова от португалците, които подписват с образуваните княжества търговски договори. През 1540-1592 г. Португалия владее острова. През XVII в. става владение на Нидерландия, през 1770 г. Цейлон става повод за война между Франция, Нидерландия и Великобритания. За една година – 1795-1796 г., островът е завладян от Великобритания. От 1802 г. влиза в състава на Британска Индия. През 1802-1848 г. островът е отделен като британска колония Цейлон. През 1947 г. Великобритания дава на острова независимост и права в състава на Общността. През 1972 г. Цейлон е провъзгласен за Демократична република Шри Ланка, а шест години по-късно – за Демократична социалистическа република Шри Ланка. Съгласно действащата от същата година конституция Шри Ланка е унитарна държава с президентска форма на управление. От ноември 1994 г. президент на страната е лидерът на Народната партия Ч. Бандаранайке Кумаратунга (преизбрана през 1999 г.), министър-председател С. Бандаранайке (майка на президента). От 1995 г. Шри Ланка е член на ООН.\r\nРичард Никсън пристига в Москва и така става първият президент на САЩ, извършил официално посещение в СССР.\r\nРичард Никсън е 37-и президент на САЩ (1969 г. – 1974 г.), кандидат от Републиканската партия. Роден е на 9 януари 1913 г. в Йорба Линда, щат Калифорния. Завършва своето образование в \"Уайтър Колидж\" (1934 г.). Служи във Военноморските сили на САЩ от 1942 г. до 1945 г. От 1950 г. е в Сената на САЩ. От 1952 г. до 1960 г. е вицепрезидент на Дуайт Айзенхауер. През 1960 г. се включва в предизборната борба с президента Джон Фицджералд Кенеди и губи. Избран е за президент през 1969 г. По време на президентския мандат на Никсън Нийл Армстронг стъпва на Луната (20 юли 1969 г.), водят се военни действия в Камбоджа и Виетнам, подписва се мирен договор с Виетнам (1973 г.). През август 1974 г. вицепрезидентът Джералд Ръдълф Форд заема президентското място на Никсън, в резултат от аферата \"Уотъргейт\". Умира на 22 април 1994 г. в Ню Йорк.\r\n16-годишният американски певец Брус Спрингстийн записва своята първа песен. Брус Спрингстийн е американски рокизпълнител, китарист, композитор, автор на текстове. Роден е на 23 септември 1949 г. във Фрийхолд, Ню Джърси, САЩ. Кариерата си започва през 1969 г., когато записва песни с неизвестната група “Костийлс”. В колежа създава собствена група – “Стийлс Милс” (1969 г. – 1971 г.), с която концертира. Следващите му групи са “Доктор Зу”, “Соник Бум”, “Брус Спрингстийн бенд”. Първият солов албум на Спрингстийн е записан във фирмата “Си Би Ес” (1974 г.). Критиците го обявяват за “спасител” на рокендрола. През 70-те и 80-те години работи със съпровождащата група “Ийстрийт бенд”. За почти 30-годишната си успешна кариера Спрингстийн издава много албуми, едни от най-продаваните за всички времена, прави стотици концерти пред пълни с публика стадиони, носител е на много награди “Грами” и на 1 награда “Оскар” за музиката към филма “Филаделфия”.\r\nВ Чили в резултат на едно от най-силните земетресения на XX век – 9,5 бала, загиват около 5000 души.\r\nСтудената война: В борбата си срещу разпространението на комунизма, Президентът на САЩ Хари Труман подписва Доктрината Труман, с която отпуска 400 милиона щатски долара военна и икономическа помощ на Турция и Гърция, за да противодействат на вътрешните комунистически движения.\r\nВтора световна война: Германия и Италия подписват Железния пакт\r\nБратята Уилбърт (1867 г. – 1912 г.) и Орвил (1871 г. – 1948 г.) Райт – американски авиоконструктори и летци, патентоват първия самолет. На 17 декември 1903 г. братята те извършват няколко полета с продължителност до 59 секунди на конструиран от тях планер с двигател с вътрешно горене. През 1908 г. първи осъществяват полет с пасажер на борда.\r\nВ Милано се състои премиерата на “Реквием” от Джузепе Верди.\r\nВерди е роден на 10 октомври 1813 г. в Ронколе, провинция Парма. Музикалните способности на италианския оперен композитор Джузепе Верди са открити от селски органист, през 1829 г. Верди учи в Бусето, където продължава музикалните си занимания. Подпомогнат от Баредзи (на когото става зет), Верди прави несполучлив опит да постъпи в Миланската консерватория. Учи при Винченцо Лавиня – композитор и диригент в Миланския оперен театър \"Ла Скала\". На 24 години пише първата си опера \"Оберто граф Бонифачо\" (1839 г.) и неуспешната опера \"Мнимият Станислав\" или \"Крал за един ден\". Следват: \"Навуходоносор\" (1842 г.) и 12 нови опери, между които \"Ломбардци\" (1843 г.), \"Ернани\" (1844 г.), \"Двамата Фоскари\" (1844 г.), \"Жана д’Арк\" (1845 г.), \"Алзира\" (1845 г.), \"Атила\" (1846 г.), \"Макбет\" (1847 г.), \"Разбойници\" (1847 г.), \"Корсарят\" (1848 г.), \"Аролдо\" (1850 г.) и др. Новият период в творчеството му започва след 1851 г., когато създава оперите \"Риголето\", \"Трубадур\", \"Травиата\", \"Симоне Боканегра\", \"Сицилианска вечерня\", \"Бал с маски\", \"Силата на съдбата\", \"Дон Карлос\". Последният период от творчеството на Верди обхваща оперите \"Аида\", \"Отело\" и \"Фалстаф\" – връх в реалистичното оперно изкуство. Умира на 27 януари 1901 г. в Милано.\r\nВ Москва е създадена Третяковската галерия. Тя е един от най-големите музеи в света – разполага с над 130 000 произведения на живописта, графиката и скулптурата. Галерията е създадена от руския търговец и меценат Павел Третяков /1832-1898 г./ със съдействието на брат му Сергей Третяков /1834-1892 г./. От 1856 г. Павел Третяков започва да събира художествена колекция, която през 1892 г. дарява на Москва. До 3 юни 1918 г., когато е национализирана с декрет на Ленин, тя се нарича Московска художествена галерия на Павел и Сергей Третякови.\r\nЕйбрахам Линкълн получава патент за конструирания от него плаващ сух док, с което остава единственият до сега американски президент, патентовал собствено изобретение.\r\nЕйбрахам Линкълн е американски политик, ХVІ президент на САЩ (1860-1865 г.), републиканец. Роден е на 12 февруари 1809 г., в Ходжънвил, Кентъки. През 1834 г. е избран е за депутат, ръководител е на партията на Вигите. Линкълн се обявява против робството и срещу Мексиканската война (1846 г.). Той успява да спечели огромна популярност в американските щати, които обикаля, разпространявайки идеите си. Един от основателите на Републиканската партия е (1854 г.). По време на президентския мандат на Ейбрахам Линкълн Северът печели Гражданската война срещу Юга, с което се слага край на сепаратизма в Американския съюз. През 1864 г. той е преизбран за президент. Няколко дни по-късно – на 15 април 1865 г. във Вашингтон, е убит от сектанта Дж. У. Буут, който стреля срещу него с вика: \"Отмъстих за Юга!\".\r\nВъв Венеция се състои премиерата на операта на Джоакино Росини “Италианката в Алжир”.\r\nИталианският композитор Джоакино Росини е роден на 29 февруари 1792 г. в Пезаро, Италия. Произхожда от семейството на градски оркестрант и певица от пътуваща трупа. През 1806 г. започва да работи като корепетитор, клавесинист, диригент, хормайстор на оперна трупа. На 14-годишна възраст постъпва в музикален лицей, който завършва през 1810 г. Тогава се появява и първата му опера. Сериозно влияние върху формирането му като музикант имат Хайдн и Моцарт. През 1816 г. се появява знаменитата му опера \"Севилският бръснар\", поставена в Рим. По-късно създава лирико-комичните опери \"Пепеляшка\" (1817 г.), \"Крадливата сврака\" (1817 г.). Характерни за оперите на Росини са красивата и мелодична музика и използването на нови музикално-драматични форми. От 1824 г. е директор на Италианския театър в Париж. В Париж създава много нови опери: \"Граф Ори\" (1828 г.), \"Вилхелм Тел\" (1829 г.), преработва някои от предишните си опери. \"Вилхелм Тел\" е последната му опера. Изкуството на Росини е дълбоко реалистично. Музиката му е тясно свързана с народните мелодии и битовите музикални жанрове. Умира 13 ноември 1868 г. в Паси, близо до Париж.\r\nБитката при Сент Олбанс в Англия слага началото на войната за английския престол между привържениците на Ланкастърите (с червена роза на герба), поддържани от едрата феодална аристокрация, и управляващата династия на Йорк (с герб бяла роза), продължила 30 години, през които двата рода са почти избити. Войната завършва с победата на Хенри Тюдор (през 1485 г.), след като в началото Йорките имат известен успех. Така се поставя началото на династията Тюдори, чийто първи крал става представителят на Ланкастърите – Хенри VII.\r\nОлаф І – син на краля на Норвегия, оглавява викингите в Ирландия и обявява за нейна столица Дъблин.\r\nВ Доркинг, Англия е роден сър Лорънс Оливие - английски театрален и филмов актьор.\r\nСнима се в десетки филми в Англия и САЩ. Първият му голям успех в киното е във филма на американския режисьор Уилям Уайлър \"Wuthering Heights\" (1939).\r\nОгромен актьорски и режисьорски триумф му носи екранизацията на шекспировата пиеса \"Хенри V\" (1944). Многократно се връща към творчеството на Уилям Шекспир - \"Хамлет\" (1948), \"Ричард III\" (1956) и \"Отело\" (1966). Незабравима е неговата игра във филма по пиесата на Джон Осбърн \"Комедиантът\".\r\nРъководител е на основания през 1963 г. Национален театър. През 1947 г. получава почетната титла \"сър\". Носител на три награди \"Оскар\" (1946, 1948, 1970), главна награда на кинофестивала във Венеция през 1948 г., сребърна награда на Берлинския фестивал през 1956 г.\r\nЖенен за актрисата Вивиан Лий, която умира през 1967 г. Лорънс Оливие се снима за последно във филма \"Реквием за войната\" през 1988 г. Умира в родната Англия през 1989 г.\r\nРоден е сър Артър Конан Дойл – популярен английски писател, автор на книги за детектива-любител Шерлок Холмс, на научно фантастична и приключенска литература, на исторически изследвания. Негови съчинения са: повестите \"Знакът на четиримата\" (1890 г.), \"Баскервилското куче\" (1901-1902 г.), \"Долината на ужаса\" (1914-1915 г.), сборници с разкази: \"Приключенията на Шерлок Холмс\" (1891-1892 г.), \"Спомени за Шерлок Холмс\" (1892-1893 г.); романът \"Изгубеният свят\" (1912 г.); книги по история на англо-бурската война и Първата световна война и др. Сър Артър Конан Дойл умира на 7 юли 1930 г. в Кроуборо.\r\nРоден е Вилхелм Рихард Вагнер – немски композитор, създател на музикалната драма. Опитва да композира на 15-годишна възраст. На 20 години е концертмайстор във Вюрцбург и последователно диригент в оперните театри в Магдебург, Кьонигсберг и Рига. Първата си опера \"Феите\" завършва през 1834 г. Следват \"Любовна забрана\", \"Риенци\", \"Летящият холандец\", \"Танхойзер\" и \"Лоенгрин\". Вместо традиционните арии и ансамбли пише големи музикални сцени, изградени с лайтмотивна техника. След революционните събития в Дрезден от 1849 г. емигрира в Швейцария, където живее 13 години. Там пише книгите \"Изкуство и революция\", \"Музика на бъдещето\", \"Опера и драма\" и др. Започва работа върху тетралогията \"Пръстенът на нибелунгите\", върху която работи близо 25 години, завършва операта \"Тристан и Изолда\" и нахвърля скици на \"Нюрнбергските майстори певци\". През 1861 г. се завръща в Германия. По инициатива на крал Лудвиг II в Байройт е построен театър за неговите опери, открит с тетралогията \"Пръстенът на нибелунгите\" (1876 г.), която поставя началото на ежегодните Вагнерови тържества. Последната му опера е изпълнена на тези тържества през 1882 г. Вагнер сам пише текста за музикалните си драми, като черпи сюжетите им от немски средновековни легенди. Той променя концепцията за традиционната опера и избягвайки шаблонната виртуозност, се стреми да свърже тясно поезията с музиката. Оркестърът, според Вагнер, е главното средство за дълбок и възвишен драматизъм. Оказва голямо влияние върху съвременната музика. Вагнер умира на 13 февруари 1883 г. във Венеция.\r\nУмира Албер Клод – белгийски биохимик. Той е роден на 23 август 1899 г., в Лонлие, Белгия. Албер Клод е един от първите, които прилагат метода на диференциалното центрофугиране за изследване на субклетъчните структури. Установява, че окислителните процеси са локализирани в митохондриите. През 1974 г. получава нобелова награда (съвместно с Г. Паладе и Ш. дьо Дюв).\r\nУмира Виктор Мари Юго – френски поет, романист, драматург и общественик. Роден е на 26 февруари 1802 г. в Безансон, в семейство на бригаден генерал. Започва да пише още в училищна възраст. През 1817 г. негови стихове са удостоени с награда от Френската академия, а са публикувани през 1822 г. в книгата “Оди и разни стихотворения”, която му донася известност. През 1818 г. излиза и първата част от романа “Бюг Жаргал” (публикуван през 1825 г.). През 1826 г. оглавява литературно дружество “Сенакъл”, в което влизат Сент Бьов, Мюсе, Вини, Ал. Дюма и други млади писатели-романтици. Особено значение придава на драматургията, в която по това време господстват каноните на класицизма. Осъществява революция в театъра като теоретик: предисловието му към драмата “Кромуел” (1827 г.) е възприето като манифест на романтиците. Исторически обосновавайки романтизма, Юго отхвърля класицистичните канони, отстоява творческата самостоятелност на художника, подчертава необходимостта от опора в природата. През 1831 г. излиза романът му “Парижката Света Богородица”. През 30-те и 40-те години става член на Френската академия и пер на Франция. След революцията 1848 г. се противопоставя на узурпацията на властта от президента на Втората република Луи Бонапарт, а след преврата от 2 декември 1851 г. е принуден да бяга от Франция. 20 години живее в изгнание. В тези години се разгръща и неговият великолепен дар на публицист. Романи от 60-те години: “Клетниците” (1862 г.), “Морски труженици” (1866 г.), “Човекът, който се смее” (1869 г.). Писателят се връща в родината си през 1870 г., след падането на Втората империя. Скоро след Френско-пруската война и разгрома на Парижката комуна излиза книгата “Страшна година” (1872 г.) и “93-та година” (1874 г.). През 1882 г. завършва своя епос “Легенда на вековете”. Смъртта му попречва да завърши работата над сборника “Всички струни на лирата”.\r\nУмира Константин I Велики, римски император\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-05-22", "title": "Денят 22 май в световната история"}
{"url": "http://www.focus-news.net/news/2017/05/22/2396741/n-tv-balgarskata-politsiya-zalovi-ogromno-kolichestvo-heroin-na-granitsata-s-rumaniya.html", "text": "Българската полиция залови огромно количество хероин на границата с Румъния, предава германският телевизионен канал . Служителите са открили повече от 400 кг висококачествен хероин, скрит между теракотни плочки. По данни на властите пратката е от Иран. Стойността й се оценява на 32 млн. евро.\r\nПрез България минава един от основните канали за трафик на дрога. През 2016 г. и април 2017 г. служителите на „Гранична полиция“ вече заловиха около 200 кг хероин, скрит в доматено пюре и подправки, припомня медията.Тереза Герова", "date": "2017-05-22", "title": "N-tv: Българската полиция залови огромно количество хероин на границата с Румъния"}
{"url": "http://www.focus-news.net/news/2017/05/22/2396742/pregled-na-osnovnite-temi-v-dobrudzhanskiya-pechat.html", "text": "„Певица от Казахстан печели Гран При от конкурса „Сарандев“, съобщава на първа страница вестник „Нова добруджанска трибуна“. „Ще вдигнем летвата и ще се заявим и в Източна Европа“, това е обявил при закриването на конкурса кметът на Добрич Йордан Йорданов. В три поредни дни през изминалата седмица се е провело 26-то издание на конкурса за младежка поп и рок песен. Тази година голямата награда е присъдена на Гулнара Кушенова. Тя е получила специална статуетка, дело на художника Георги Стефанов. „Звездите на българския дрифт поднесоха зрелищно шоу“, съобщава изданието. След него обаче се е разразила бурна полемика в социалната мрежа за избора на място за шоуто. То се е състояло в събота на площад „Демокрация“. Още през деня в деня на шоуто са били изложени автомобилите и публиката е имала възможност да ги разгледа. Пилотите са раздавали автографи и са се снимали с граждани. „Спечелилите търговете за плажовете в Балчик се отказаха“, съобщава всекидневникът. Договори ще бъдат подписани с вторите, класирани в конкурса. Те са за срок от 5 години, но преди подписване на договора концесионерите трябва да внесат сумата за едногодишния наем. Подробна информация е публикуваната на сайта на Министерство на туризма. Темата за проведения Европейски младежки поп рок конкурс „Сарандев“ и победителите в него е водеща и за другия регионален вестник  „Добруджанска трибуна“. Кристина Христова от Генерал Тошево е заела първо място в Трета възрастова група. Наградите е връчил лично кметът на Добрич Йордан Йорданов. Община град Добрич вече приема предложения за финансиране на граждански инициативи, съобщава изданието. Обявена е открита процедура, средствата са от бюджета за 2017 година. Проектните предложения се подават чрез формуляр за кандидатстване. Условията за участие и финансиране са включени в Програма, която Общинският съвет на Добрич одобри на последното си заседание през април. Крайният срок за кандидатстване е 19 юни. „Оръжия и униформи от Първата световна война представиха в Генерал Тошево. Проявата е била акцент в Нощта на музеите в добруджанското градче. Разходката назад във времето е осъществена благодарение на Историческия музей в Генерал Тошево и Регионалния клуб „46-ти пехотен Добрички полк“ към НД „Традиция“. Жителите и гостите на градчето са имали възможност да видят как е изглеждал българският войник преди 100 години.", "date": "2017-05-22", "title": "Преглед на основните теми в добруджанския печат"}
{"url": "http://www.focus-news.net/news/2017/05/22/2396746/sofiya-vavedena-e-vremenna-organizatsiya-na-dvizhenieto-vav-vrazka-s-futbolen-mach-na-natsionalniya-stadion-vasil-levski.html", "text": "Въвежда се временна организация на движението във връзка с провеждане на футболна среща на Националния стадион „Васил Левски“. Това съобщиха от . Забраняват се престоят и паркирането на пътни превозни средства:\r\nОт 00.00 часа до приключване на футболната среща при сектор „Г” на Националния стадион „Васил Левски”.\r\nОт 15.00 до 22.00 часа на моста пред Национален стадион „Васил Левски” - 20 паркоместа.\r\nОт 19.00 часа до приключване на футболната среща, само при необходимост и по преценка на ръководството на СДВР, ще се забранява влизането на пътни превозни средства в двете посоки, с изключение на автобусите на масовия градски транспорт по:\r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;\r\n- бул. „Евлоги и Христо Георгиеви” между пл. „Орлов мост” и бул. „Черни връх”;\r\n- бул. „Драган Цанков” между бул. „Евлоги и Христо Георгиеви” и бул. „П.К. Яворов”.", "date": "2017-05-22", "title": "София: Въведена е временна организация на движението във връзка с футболен мач на Националния стадион „Васил Левски“"}
{"url": "http://www.focus-news.net/news/2017/05/22/2396745/ministar-ekaterina-zaharieva-shte-vzeme-uchastie-vav-vtorata-mezhdunarodna-konferentsiya-po-sigurnostta-i-stabilnostta-na-o-rodos.html", "text": "Вицепремиерът  и министър на външните работи на Република България Екатерина Захариева ще вземе участие във Втората международната конференция по сигурността и стабилността, която ще се проведе на 22 и 23 май на о-в Родос. Това съобщиха от . На форума ще присъстват външни министри и високопоставени официални представители от ЕС, Балканите, региона на Югоизточното Средиземноморие и арабските държави.\r\nКонференцията е продължение на инициативата на министъра на външните работи на Гърция Никос Кодзиас, която бе учредена на 8 и 9 септември 2016 г. на Родос и която има за цел да постави началото на един форум, на който ще се обсъждат текущите проблеми в региона на Източното Средиземноморие , за да бъде създаден позитивен дневен ред за сътрудничество между участниците. \r\nКъм момента регионът на Югоизточното Средиземноморие е изправен пред редица предизвикателства като нарастващи прояви на екстремизъм, трафик на хора и оръжия, засилване на тероризма. Конференцията ще търси адекватни и дългосрочни мерки за предотвратяване и разрешаване на тези предизвикателства. \r\nТемата на предстоящата конференция е „Да живеем и да работим заедно за мир и стабилност”. Работните групи ще бъдат структурирани в четири тематични модула: общи предизвикателства пред региона, образование, култура, околна среда и се очаква след финална дискусия участниците да излязат със съвместна декларация.", "date": "2017-05-22", "title": "Министър Екатерина Захариева ще вземе участие във Втората международна конференция по сигурността и стабилността на о. Родос"}
{"url": "http://www.focus-news.net/news/2017/05/22/2396743/the-nation-poveche-ot-20-dushi-sa-postradali-pri-eksploziya-v-bolnitsa-v-stolitsata-na-tayland.html", "text": "В ранните часове на понеделник експлозия разтърси болница в един от кварталите на тайландската столица Банкок, съобщава изданието . Според първоначалните доклади при инцидента са пострадали около 23 души, повечето от които са получили наранявания от счупените стъкла.\r\nПредполага се, че експлозията е причинена от изтичане на газ.\r\nДруга информация към момента не се привежда.Тереза Герова", "date": "2017-05-22", "title": "The Nation: Повече от 20 души са пострадали при експлозия в болница в столицата на Тайланд"}
{"url": "http://www.focus-news.net/news/2017/05/22/2396731/bloomberg-erdogan-zatyaga-hvatkata-si-varhu-turtsiya.html", "text": "В неделя президентът на Турция Реджеп Тайип Ердоган пое контрола над управляващата „Партия на справедливостта и развитието“, който е неин основател, предава . С този ход най-влиятелният човек в страната получава допълнителна власт да назначава в парламента и на партийни постове свои лоялни хора. \r\nСамо месец след вота, с който гражданите одобриха прехвърлянето на центъра на политическата власт в Турция от парламента към президентството, елитът на партията и хиляди верни поддръжници се събраха на извънреден конгрес в Анкара. Резултатът от референдума позволи на президента, който преди това имаше конституционно безпристрастна роля като държавен глава, да стане член или лидер на политическа партия. \r\nЕрдоган, който е на 63г., вече надделя над ималите някога влияние турски военни, неутрализира опозицията и подчини пресата, а сега ще отстрани всички несъгласни от управляващата партия. Новите правила на партията включват по-строги наказания за нарушаването на дисциплината и изключване на всеки, който действа по начин, възприеман като служене на интереси на друга партия, съобщи вестник Hurriyet. \r\nКонгресът на партията се проведе при изключителни мерки за сигурност на фона на извънредното положение в страната, което беше въведено след опита за преврат на 15 юли. Около 60 хил. души бяха докарани с автобуси в Анкара. Към 9 ч. силите за сигурност вече използваха лютив спрей срещу тълпата от поддръжници, които се опитваха да стигнат по-близо до арената.  Мария Динкова", "date": "2017-05-22", "title": "Bloomberg: Ердоган затяга хватката си върху Турция"}
{"url": "http://www.focus-news.net/news/2017/05/22/2396744/burgas-zadarzhan-e-kriminalno-proyaven-i-osazhdal-mazh-izmamil-vazrastna-zhena-po-telefona-za-3-000-leva.html", "text": "Задържан е криминално проявен и осъждал мъж, измамил възрастна жена по телефона за 3 000 лева, съобщиха от . В четвъртък около 16.00 часа в Районно управление „Полиция” – Карнобат е получено съобщение за това, че 72-годишна карнобатлийка е измамена със сумата от 3 000 лв. по класическата схема „оказване на съдействие на полицията при залавяне на телефонни измамници”. В резултат на бързите полицейски действия е задържан 57-годишен криминално проявения и осъждан мъж с инициали Ю.Й. от Варна, който с прокурорско постановление на Районна прокуратура – Карнобат е задържан за срок от 72 часа. Работата по случая продължава от служители на Районно управление „Полиция” – Карнобат.", "date": "2017-05-22", "title": "Бургас: Задържан е криминално проявен и осъждал мъж, измамил възрастна жена по телефона за 3 000 лева"}
{"url": "http://www.focus-news.net/news/2017/05/22/2396748/vratsa-kmetat-kalin-kamenov-shte-dade-preskonferentsiya.html", "text": "Кметът на Враца Калин Каменов ще даде пресконференция в 10:00 часа в Заседателната зала на Общината. Това съобщиха от .", "date": "2017-05-22", "title": "Враца: Кметът Калин Каменов ще даде пресконференция"}
{"url": "http://www.focus-news.net/news/2017/05/22/2396701/kommersant-tramp-zapochna-svoyata-parva-chuzhdestranna-obikolka.html", "text": "Президентът на САЩ Доналд Тръмп започна своята първа чуждестранна обиколка, като първата посетена от него страна беше Саудитска Арабия: ключов американски съюзник в Близкия Изток, пише . \r\nОбиколката на Тръмп ще продължи девет дни, до края на май, и ще включва пет спирки. След Саудитска Арабия американският държавен глава ще се отправи в Израел и Палестина, където ще проведе отделни срещи  с израелския премиер Бенямин Нетаняху и палестинския лидер Махмуд Абас. \r\nВтората, европейска част от обиколката ще започне с аудиенция при папа Франциск във Ватикана. След това Тръмп ще замине за Брюксел, където ще се проведе срещата на върха на НАТО. Освен това на работен обяд в белгийската столица Тръмп ще разговаря с френския президент Еманюел Макрон. Накрая обиколката ще приключи със срещата на лидерите от Г-7 (САЩ, Германия, Великобритания, Франция, Италия, Япония, Канада) в Сицилия.  Мария Динкова", "date": "2017-05-22", "title": "„Коммерсант“: Тръмп започна своята първа чуждестранна обиколка"}
{"url": "http://www.focus-news.net/news/2017/05/22/2396752/dobrich-obshtinata-shte-udostoi-s-gramota-i-plaketi-izyaveni-pedagozi-i-uchebni-zavedeniya-za-razvitie-na-obrazovanieto.html", "text": "Община Добрич удостоява с грамоти и плакети изявени педагози и учебни заведения. Това съобщиха от \r\nНа общоградско тържество от 18.00 часа в Огледална зала „Нели Божкова“ ще бъдат удостоени с плакети и грамоти изявени педагози и учебни заведения. По традиция в навечерието на 24 май – Ден на българската просвета и култура и на славянската писменост в знак на уважение и признателност добрички учители, училища и детски градини ще получат награди за принос в развитие на образованието. \r\nПлакет и грамоти от кмета на Община град Добрич ще получат следните училища и детски градини, честващи годишнини:\r\n1. СУ „Св.св. Кирил и Методий” – 145 години\r\n2. ПМГ „Иван Вазов“ – 45 години\r\n3. ОУ „Йордан Йовков“ – 45 години\r\n4. ОУ „Хан Аспарух” – 25 години\r\n5. ДГ №12 „Шурче“ – 45 години\r\n6. ДГ №29 „Любимка“ – 35 години\r\n7. Профилирана гимназия по туризъм и предприемачество „Райко Цончев“ – 10 години\r\nГрамоти от Кмета на Община град Добрич за следните учители:\r\n1.\tВенета Колева – ст. учител по български език и литература в прогимназиален етап в ОУ „Хан Аспарух”\r\n2.\tСтилиян Митев - ст. учител по български език и литература в прогимназиален етап в ОУ „Христо Смирненски”\r\n3.\tКрасимира Атанасова – ст. учител в начален етап в ОУ „Христо Ботев”\r\n4.\tВяра Панайотова – ст. учител по физика в ОУ „Стефан Караджа”\r\n5.\tНевяна Манова – ст. учител по български език и литература в СУ „П. Р. Славейков”\r\n6.\tНела Василева – Георгиева – ст. учител в начален етап в СУ „Св. Климент Охридски”\r\n7.\tДаринка Андонова – преподавател по английски език в начален етап в СУ „Димитър Талев”\r\n8.\tМария Кирилова – ст. учител по информатика и информационни технологии в ЕГ „Гео Милев”\r\n9.\tГеорги Георгиев – ст. учител по физика в ПМГ „Иван Вазов”\r\n10.\tРадослав Костов – ст. учител по общообразователен предмет в ПГ по ветеринарна медицина „Проф. д-р Г. Павлов”\r\n11.\tДиана Иванова – ст. учител по сервиране и барманство в ПГТ „П. К. Яворов”\r\n12.\tПенка Андонова – ст. учител по професионално обучение в ПГТОЛП „Георги Бенковски”\r\n13.\tИвелина Вълчева – учител по български език и литература във ФСГ „Васил Левски” \r\n14.\tДрагомир Цукев – учител по английски език в ЧПГТП „Райко Цончев“\r\n15.\tРумяна Павлова – директор на ДГ № 29 „Любимка“ \r\n16.\tЙовка Иванова – ст. учител в ДГ №8 „Бодра смяна“\r\n17.\tНела Христова – ст. учител в ДГ №18 „Дора Габе“\r\n18.\tПламена Недялкова – ст. учител в ДГ №9 „Пчеличка“\r\n19.\tМима Йорданова – детски учител в ДГ № 10 „Слънчице“\r\n20.\tДеяна Йорданова – ст. учител в ДГ № 12 „Щурче“\r\n21.\tЕлеонора Желязкова – учител по музика в ДГ № 23 „Звездица“\r\n22.\tМарияна Димитрова – директор на ДГ № 32 „Зорница“\r\n23.\tРадка Колева – ст. учител в ДГ № 20 „Радост“\r\n24.\tМария Петкова – ст. учител в ДГ № 27 „Славейче“\r\n25.\tБонка Атанасова – ст. учител в ДГ № 26 „Звънче“\r\n26.\tПетя Христова – учител в ДГ № 17 „Първи юни“", "date": "2017-05-22", "title": "Добрич: Общината ще удостои с грамота и плакети изявени педагози и учебни заведения за развитие на образованието"}
{"url": "http://www.focus-news.net/news/2017/05/22/2396751/the-copenhagen-post-detsata-s-imigrantski-koreni-izostavat-znachitelno-v-obuchenieto-si-v-sravnenie-s-etnicheskite-datchani-pokazva-prouchvane.html", "text": "Учениците, които имат имигрантски корени на произход,се справят значително по-зле в училище в сравнение с връстниците им, които са етнически датчани. Това показва проучване на Програмата за международно оценяване на учениците (PISA), съобщава столичният вестник .\r\nИзследването на PISA е фокусирано върху представянето на младежите на възраст 15-16 г. Резултатите показват, че децата на мигрантите се справят по-зле с природни науки, четене и математика, отколкото датските им връстници. \r\nСъщата тенденция се наблюдава и в други скандинавски държави, въпреки че разликата в обучението на децата е по-осезаема в Дания, отколкото в Норвегия или Швеция.\r\n\"Тук имаме толкова широко разпространен проблем, че училищата не може да го решат сами. Това е предизвикателство за обществото като цяло и резултатите [от изследването] показват, че не успяхме да намерим решение\", заяви датският министър на образованието Мерете Рийзaгер.\r\n\"Ние знаем, че родителите играят важна роля и имат специална отговорност да гарантират, че децата им са готови да започнат училище и да говорят датски, и да подкрепят децата си,  дори самите те да не говорят датски\", допълни министърът. \r\nСпоред някои експерти най-добрият начин за повишаване на нивото на компетентност на учениците с имигрантски корени е да наемането на повече учители, специализирали в билингвиална система на обучение.Тереза Герова", "date": "2017-05-22", "title": "The Copenhagen Post: Децата с имигрантски корени изостават значително в обучението си в сравнение с етническите датчани, показва проучване"}
{"url": "http://www.focus-news.net/news/2017/05/22/2396749/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на . Във връзка с подмяна на спирателни кранове на ул. „Хайдушка поляна“ жк. „Славия“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Хайдушка поляна“ от ул. 691 до ул. „Житница“; ул. „Житница“ от ул. „Хайдушка поляна“ до ул. „Хайдушко изворче“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хайдушко изворче“ срещу бл. 32.\r\nВъв връзка с подмяна на сградно водопроводно отклонение до бл. 89 жк. „Младост“ I, се налага спиране на водоподаването от 9:00 до 17:00 часа на клиентите на „Софийска вода”, живеещи в района на: бл. 89 вх. 10 и вх. 11. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 89 вх. 10. \r\nВъв връзка с подмяна на сградно водопроводно отклонение на ул. „Шибил“ вилна зона „Малинова долина“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Полски бряст“, ул. „Бяла река“, ул. „Клен“, ул. „Трилистник“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бяла река“ ъгъла с ул. „Клен“.\r\nВъв връзка с подмяна на сградно водопроводно отклонение на ул. „3-ти март“ с. Горни Богров, се налага спиране на водоподаването от 11:00 до 16:00 часа на клиентите на „Софийска вода”, живеещи в района на: бул. „Васил Левски“, ул. „Ботунски път“, ул. „Шабаница“, ул. „Долна махала“, ул. „Хемус“, ул. „Христо Ботев“, ул. „Кръста“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството.", "date": "2017-05-22", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/05/22/2396754/pregled-na-osnovnite-temi-v-blagoevgradskiya-pechat.html", "text": "„Адв. Б. Божкова получи пореден сигнал срещу кмета: Прокуратурата в Перник погва Пламен Алексиев за финансови нарушения! Заложил 30 000 лв. за ремонт на обновения преди 2 г. път Радомир – х. „Орлите” срещу 20 бона“, съобщава на първа страница вестник . В дописката се посочва, че кметът на Радомир Пламен Алексиев е извършил финансови нарушения по проектите за ремонти до хижа „Орлите” и на пътя до подстанция Червена могила. В статията се посочва още, че в бюджет 2017 са заложени 30 000 лв. за ремонт на пътя Радомир – хижа „Орлите”, за който, по думите на кмета, през 2015 г. е правен ремонт, а тази година твърди, че ремонт преди 2 години не е правен. Това гласи сигнал, подаден от радомирец в Окръжна прокуратура – Перник, съобщи адвокат Благойка Божкова, която уточни, че ще запази името на жалбоподателя в тайна. „С плакати „Искаме път, а не гробище” протестиращи скочиха срещу общинари и депутати: От 30 г. Самоков – Дупница не е ремонтиран, сега ли се сетихте да ни подкрепяте“, съобщава изданието. По темата пише още, че за участието на общинари и депутати от БСП в бунта срещу надупчения като швейцарско сирене път Самоков - Дупница взриви недоволство сред протестиращите. Протестът бе организиран от Илиян Чалгънов и Екатерина Василева. Чалгънов беше основен инициатор и на протеста срещу високата цена на винетките. Този път обаче самоковци настръхнаха срещу участници от местната власт и червени депутати. „АПИ забрани да блокираме движението, но никой не може да забрани да караме по „прясно“ и „качествено“ закърпения второкласен и супер натоварен път Самоков-Дупница – срам за всички управници. От 30 г. насам този път не е ремонтиран!“, написаха самоковци в социалните мрежи. На челото на вестника пише още, че „Работниците от „Стомана“ – Перник, плашат със стачка след кошмарния инцидент с Бойко Борисов и Иван Стефанов“.", "date": "2017-05-22", "title": "Преглед на основните теми в благоевградския печат"}
{"url": "http://www.focus-news.net/news/2017/05/22/2396755/stara-zagora-hudozhestvenata-galeriya-v-grada-shte-predstavi-izlozhba-na-tvorbite-na-nikola-kozhuharov.html", "text": "С изложбата „Никола Кожухаров (1892-1971)“ Художествена галерия Стара Загора ще отбележи 125-та годишнина от рождението на художника. Тя ще бъде открита в 18.00 часа, съобщиха от . \r\nНикола Кожухаров става популярен сред четири поколения българи с картините си на митологични и исторически теми. Експозицията е съставена от 50 произведения, които маркират основните периоди в живописното му творчество, както и пристрастията му към рисунката, илюстрацията, приложната графика, сценографията и монументалната живопис. В нея са включени творби от фондовете на Художествена галерия Стара Загора, Национална галерия, Софийска градска художествена галерия, Художествена галерия Казанлък и Художествена галерия „Проф. Илия Петров”, Разград.", "date": "2017-05-22", "title": "Стара Загора: Художествената галерия в града ще представи изложба на творбите на Никола Кожухаров"}
{"url": "http://www.focus-news.net/news/2017/05/22/2396759/ministar-nikolina-angelkova-1-400-000-chuzhdestranni-turisti-sa-posetili-zimnite-ni-kurorti-balgariya-ima-oshte-po-golyam-potentsial.html", "text": "1 400 000 чуждестранни туристи са посетили зимните ни курорти. Това каза министърът на туризма Николина Ангелкова в предаването „Денят започва“ по . По думите на Ангелкова това е ръст от 19,1 %, който се постига за първи път от много години насам. „Това показва, че действията и дейностите, който сме заложили в националната програма за реклама на България и това, че лятото рекламира зимата, зимата рекламираме лятото, са успешни и със сигурност ще успеем още по-ударно да вървим по същия начин напред. Аз вярвам, че България има още по-голям потенциал“, коментира туристическият министър. „Основната цел на Министерството на туризма и на бранша, разбира се, е превръщането на България в „България на 4 сезона“, каза още тя. Министър Ангелкова отчете и ръст на ранните запитвания и заявките за чартърни полети през летния сезон от Франция и Холандия - 83%, Белгия - 53%. По думите й спрямо 2016 г. се очаква около 10 % ръст на туристите през тази година. Тя допълни, че ще предложи да отпадне прекатегоризацията, за сметка на контрола. На базата на контрола ще се отнемат звезди на неизрядните предприемачи. „Също така категоризацията трябва да е комплексна, а не ресторантът да е 2 звезди, хотелът - 4, ресторантът – 3“, каза още министър Ангелкова. По думите ѝ служебният кабинет е бездействал за концесията на много от плажовете, затова и много места ще останат без охрана. Тя допълни, че до края на годината ще бъдат внесени в Народното събрание и промените в Закона за туризма.", "date": "2017-05-22", "title": "Министър Николина Ангелкова: 1 400 000 чуждестранни туристи са посетили зимните ни курорти, България има още по-голям потенциал"}
{"url": "http://www.focus-news.net/news/2017/05/22/2396712/bbc-donald-tramp-e-na-dvudnevno-poseshtenie-v-izrael-i-palestinskite-teritorii.html", "text": "Американският президент Доналд Тръмп ще посети Израел и палестинските територии, продължавайки своята обиколка в Близкия Изток, предава . \r\nТой идва от Саудитска Арабия, ключов съюзник на САЩ, където изнесе реч пред арабските и мюсюлманските лидери. \r\nПо време на двудневната си визита американският държавен глава ще разговаря с израелски и палестински лидери. \r\nПо-рано Тръмп определи постигането на мирно споразумение между Израел и Палестина „крайна сделка“, но не уточни подробности за това каква форма трябва да има тя. Мария Динкова", "date": "2017-05-22", "title": "BBC: Доналд Тръмп е на двудневно посещение в Израел и палестинските територии"}
{"url": "http://www.focus-news.net/news/2017/05/22/2396758/tanya-petrova-obshtina-dupnitsa-40-toto-izdanie-na-mayskite-praznitsi-na-kulturata-shte-prodalzhi-s-kontsert.html", "text": "40-тото издание на майските празници на културата ще продължи с концерт на група „Хоризонт“. Това каза за  Таня Петрова, директор Дирекция „Хуманитарни дейности“ в Община Дупница. Концертът е планиран за днес от 19.00 часа на площад „Свобода“. В програмата ще се включат и изпълнителите от Мъжки хор „Свети Иван Рилски”. Жителите и гостите на Дупница могат да се видят и слушат ВС „АртПоп” и група „Symetrix”.\r\nЛора КАЛЧЕВА", "date": "2017-05-22", "title": "Таня Петрова, Община Дупница: 40-тото издание на майските празници на културата ще продължи с концерт"}
{"url": "http://www.focus-news.net/news/2017/05/22/2396756/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  от  при БЧК. Времето е облачно и ветровито с температури между 4 и 10 градуса. Лифтовите съоръжения не работят. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017-05-22", "title": "ПСС: Лоши са условията за туризъм в планините"}
{"url": "http://www.focus-news.net/news/2017/05/22/2396761/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване „Зона Кюстендил” на  и  ще поставим акцент върху предстоящото отбелязване на Деня на славянската писменост, българската просвета и култура. Наши събеседници по темата ще бъдат Нели Петкова, директор на Дирекция „Култура, образование, младежки дейности и спорт” към Община Кюстендил и директорът на Регионален исторически музей – Кюстендил Валентин Дебочички. От заместник-кмета на Община Кюстендил инженер Росица Плачкова ще научим подробности за започналата реализация на проекта за благоустрояване на градската среда, а директорът на Детска градина „Първи юни” Даниела Виткова ще представи проекта за модернизиране на базата в детското заведение. Предаването „Зона Кюстендил” се излъчва всеки понеделник от 10.00 до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2017-05-22", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2017/05/22/2396765/mvr-21-dushi-sa-raneni-pri-katastrofi-prez-izminaloto-denonoshtie.html", "text": "21 души са ранени при катастрофи през изминалото денонощие. Това съобщиха от . Двама от пострадалите са с опасност за живота. В страната са станали 15 тежки катастрофи. В София през изминалото денонощие са станали 76 леки и 2 тежки произшествия, при които са ранени двама души.", "date": "2017-05-22", "title": "МВР: 21 души са ранени при катастрофи през изминалото денонощие"}
{"url": "http://www.focus-news.net/news/2017/05/22/2396764/blagoevgrad-obshtinata-i-direktsiya-natsionalen-park-rila-populyarizirat-biologichnoto-raznoobrazie-s-den-na-otvorenite-vrati.html", "text": "Община Благоевград и Дирекция „Национален парк Рила“ организират Ден на отворените врати по повод Международния ден на биологичното разнообразие, съобщиха от . Събитието ще се проведе от 10.00 до 17.00 часа в Културно-информационния център на Община Благоевград. Мотото на инициативата е „Биологично разнообразие и устойчив туризъм“. По темата експерти в парковата дирекция ще популяризират с презентации и беседи биологичното разнообразие в най-големия Национален парк в България и възможностите за развитие на устойчив туризъм в региона. Празникът се чества от 1993 година, когато влиза в сила Конвенцията за биологичното разнообразие. \r\nЕкипът на парк „Рила“ непрекъснато организира прояви, с които да изгради в младите хора любов към природата и отношение към заобикалящата флора и фауна. \r\nНационален парк „Рила” e разположен на 100 км южно от София, в централните и най-високи части на Рила планина. В него се опазват саморегулиращи се екосистеми, които притежават значително биологично разнообразие, съобщества и местообитания на редки и застрашени видове,исторически паметници със световно значение за науката и културата. Оттук извират едни от най-пълноводните и дълги реки на Балканския полуостров. Името Рила произхожда от тракийското „роула”, което означава „много вода”.", "date": "2017-05-22", "title": "Благоевград: Общината и Дирекция „Национален парк Рила“ популяризират биологичното разнообразие с Ден на отворените врати"}
{"url": "http://www.focus-news.net/news/2017/05/22/2396766/georgi-dimov-bivsh-generalen-konsul-na-balgariya-v-odrin-evropa-tryabva-da-prilozhi-natisk-sreshtu-narastvashtiya-natsional-islyamizam-v-turtsiya.html", "text": "Европа трябва да приложи натиск срещу нарастващия национал-ислямизъм в Турция. Това коментира за сутрешния блок на  „Добро утро, България“  бившият генерален консул на България в Одрин Георги Димов. Според него обаче е очевидно, че икономическите интереси под формата на търговски печалби все още диктуват политическия подход на Брюксел спрямо Анкара, поради което не се предприемат подобни мерки.  „Веднага се забелязва и то с невъоръжено око, един триъгълник на противоречия, интереси и зависимости в отношенията на Турция със Запада. От тази гледна точка, определено има и един праг на търпимост и на възприемчивост. Т.е. докъде може да стигне затварянето на очите и толерантното отношение на Запада към днешна Турция. И най-важното - с цената на какво? Иска ми се да вярвам, че прагът на въздържане би трябвало да бъде само един – да не се изостави напълно автентичната опозиция“, каза още Георги Димов. Той допълни, че, ако Западът и ЕС приложат икономически санкции спрямо Турция, страната няма да издържи и няколко месеца.", "date": "2017-05-22", "title": "Георги Димов, бивш генерален консул на България в Одрин: Европа трябва да приложи натиск срещу нарастващия национал-ислямизъм в Турция"}
{"url": "http://www.focus-news.net/news/2017/05/22/2396760/faz-gsdp-otlozhi-iznenadvashto-predstavyaneto-na-osnovnite-tochki-v-predizbornata-si-kampaniya.html", "text": "Планираното за понеделник, 22 май, представяне на основните точки в предизборната кампания на германските социалдемократи бе изненадващо отложено в навечерието на събитието, съобщава националният ежедневник . \r\nВ късните часове на неделя партията отмени презентацията, в която трябваше да участват фракционният лидер Томас Оперман, генералният секретар Катарина Барли и министърът на семейството Мануела Швезиг. Бе съобщено, че изборната програма ще бъде утвърдена в рамките на партиен конгрес, който ще се проведе на 25 юни в Дортмунд. \r\nГСДП иска да облекчи гражданите в социалното осигуряване и да заложи на засилване на националната сигурност. В тази връзка социалдемократите вече призоваха за откриването на допълнителни места за полицейски служители и по-строги закони. По особено чувствителните теми като данъци и пенсионно осигуряване ГСДП все още не е постигнала ясна концепция за позицията си. \r\nСлед три загуби в изборите за регионални парламенти в Саарланд, Шлезвиг-Холщайн и в Северен Рейн-Вестфалия смутът в редиците на ГСДП е осезаем.\"Сега имаме губеща серия, имаме тежки дни, които са зад нас\", заяви кандидатът на социалдемократите за канцлерския пост Мартин Шулц. Той обаче подчерта, че сегашната ситуация не трябва да бъде причина за отчаяние. Тереза Герова", "date": "2017-05-22", "title": "FAZ: ГСДП отложи изненадващо представянето на основните точки в предизборната си кампания"}
{"url": "http://www.focus-news.net/news/2017/05/22/2396757/focus-skandalat-v-bundesvera-razkritiya-za-izcheznali-pushki-i-pistoleti.html", "text": "Скандалът в Бундесвера добива все по-големи мащаби. Според съобщения в средствата за масова информация през последните години от арсенала на германската армия изчезват мистериозно оръжия, пише изданието . \r\nКъм настоящия момент са налице данни за липсващи най-малко седем автоматични пушки и няколко пистолета.\r\nТри автомата G36, две пушки G3 и два пистолета P8 са изчезнали след маневри на войските през 2015 г. Това става ясно от източници от структурите на Министерството на отбраната. Инцидентът за тях е докладван едва на следващата година. \r\nПо-рано стана известно, че през февруари две автоматични пушки G36 пушки и един P8 са били откраднати от танк \"Фукс\" на полигон в Мюнстер. Говорителят на Министерството на отбраната отказа да коментира медийния доклад, позовавайки се на текущо разследване на случая, поето от Прокуратурата в Люнебург. В момента се прави оценка дали инцидента с кражбата има връзка с предполагаемия десен екстремист Франко А., арестуван по подозрения за планиране на терористичен атентат. .Тереза Герова", "date": "2017-05-22", "title": "Focus: Скандалът в Бундесвера: Разкрития за изчезнали пушки и пистолети"}
{"url": "http://www.focus-news.net/news/2017/05/22/2396769/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Министърът на външните работи Себастиан Курц и канцлерът Кристиан Керн губят доверието на избирателите в Австрия. Това показват последните проучвания на общественото мнение, съобщава националният ежедневник .\r\nСъгласно резултатите от анкетите през новата седмица Курц губи подкрепата на три на сто от гражданите. По този начин рейтингът на първия дипломат на Виена пада до 24 %. Доверието в канцлера пада с четири на сто до 19 %. \r\nПолза от новата си роля като вицеканцлер печели правосъдният министър Волфганг Брандщетер (АНП), който е на четвърто място с 14 % - девет повече, отколкото при предходното проучване. Второ място в класацията за доверие на гражданите е министърът на отбраната Ханс-Петер Доскозил с 23 %.\r\n*** Планираното за понеделник, 22 май, представяне на основните точки в предизборната кампания на германските социалдемократи бе изненадващо отложено в навечерието на събитието, съобщава националният ежедневник . \r\nВ късните часове на неделя партията отмени презентацията, в която трябваше да участват фракционният лидер Томас Оперман, генералният секретар Катарина Барли и министърът на семейството Мануела Швезиг. Бе съобщено, че изборната програма ще бъде утвърдена в рамките на партиен конгрес, който ще се проведе на 25 юни в Дортмунд. \r\nГСДП иска да облекчи гражданите в социалното осигуряване и да заложи на засилване на националната сигурност. В тази връзка социалдемократите вече призоваха за откриването на допълнителни места за полицейски служители и по-строги закони. По особено чувствителните теми като данъци и пенсионно осигуряване ГСДП все още не е постигнала ясна концепция за позицията си. \r\nСлед три загуби в изборите за регионални парламенти в Саарланд, Шлезвиг-Холщайн и в Северен Рейн-Вестфалия смутът в редиците на ГСДП е осезаем.\"Сега имаме губеща серия, имаме тежки дни, които са зад нас\", заяви кандидатът на социалдемократите за канцлерския пост Мартин Шулц. Той обаче подчерта, че сегашната ситуация не трябва да бъде причина за отчаяние.\r\n*** Продължаващата криза между Турция и съюзниците й от НАТО за използването на „Инджирлик“ подхранва спекулациите, че Алиансът може да засили ролята си в базата на остров Крит, пише гръцкото електронно издание .\r\nИзточник на редакцията твърди, че в последно време военноморската база „Суда бей“ е използвана много по-активно, отколкото в миналото. \r\nЕдин от аспектите на по-изразното американско присъствие в Гърция проличава от все по-честите съвместни обучения, включващи американски единици и гръцки специални сили, отбелязват източниците на изданието. \r\nТ.нар. споразумение за сътрудничество в областта на отбраната между Гърция и САЩ, което предоставя на американците съоръженията на „Суда бей“, и което се подновява ежегодно, сега вероятно ще бъде преподписано за срок от пет години, твърдят източниците.\r\nНалице са опасения, че напрежението между Вашингтон и Анкара може да се разпространи в Егейско море, което Турция често използва като арена, на която да демонстрира военната си мощ.\r\n*** Учениците, които имат имигрантски корени на произход,се справят значително по-зле в училище в сравнение с връстниците им, които са етнически датчани. Това показва проучване на Програмата за международно оценяване на учениците (PISA), съобщава столичният вестник .\r\nИзследването на PISA е фокусирано върху представянето на младежите на възраст 15-16 г. Резултатите показват, че децата на мигрантите се справят по-зле с природни науки, четене и математика, отколкото датските им връстници. \r\nСъщата тенденция се наблюдава и в други скандинавски държави, въпреки че разликата в обучението на децата е по-осезаема в Дания, отколкото в Норвегия или Швеция.\r\n\"Тук имаме толкова широко разпространен проблем, че училищата не може да го решат сами. Това е предизвикателство за обществото като цяло и резултатите [от изследването] показват, че не успяхме да намерим решение\", заяви датският министър на образованието Мерете Рийзaгер.\r\n\"Ние знаем, че родителите играят важна роля и имат специална отговорност да гарантират, че децата им са готови да започнат училище и да говорят датски, и да подкрепят децата си,  дори самите те да не говорят датски\", допълни министърът. \r\nСпоред някои експерти най-добрият начин за повишаване на нивото на компетентност на учениците с имигрантски корени е да наемането на повече учители, специализирали в билингвиална система на обучение.\r\n*** В четвъртък Комисията за отбрана към парламента на Финландия одобри предложението на правителството за увеличаване на задълженията на финландските отбранителни сили, пише вестник . \r\nТова решение беше посрещнато с ожесточена критика от опозиционните партии и профсъюзите, тъй като промяната ще задължи всички професионални войници да участва в опасни мисии по нареждане на Отбранителните сили, включително във въоръжени конфликти в чужбина. \r\nКъм момента задълженията на отбранителните сили включват: защитаване на страната от военни атаки, подпомагане на другите власти и участие в международни операции за управление на кризи. \r\nКомисията по отбрана единодушно взе решение, че отговорностите на отбранителните сили трябва да бъдат увеличени, за да се гарантира, че се спазват разпоредбите на Лисабонския договор. Комисията обърна внимание на необходимостта да се премахнат всички правни пречки, които не позволяват страната да оказва помощ на други държави членки и да иска помощ при криза.\r\n*** Социалистите в Испания избраха бившия лидер Педро Санчес да оглави партията отново, пише британският вестник . Този вот вероятно ще затрудни управляващите консерватори да си осигурят подкрепата на опозицията в парламента.\r\nСанчес обеща твърдо да се противопостави на политиките за справяне с дефицита на  управляващата партия на малцинството.\r\nСанчес ще отведе социалистите още по-наляво и ще ги постави в директна опозиция на Народната партия. Това ще увеличи възможността за блокиране на парламента по ключови реформи: нещо, за което министър-председателят Мариано Рахой предупреждаваше, че може да доведе до общи избори. \r\nСанчес си подаде оставката миналия октомври, тъй като се въздържа да гласува за прекъсване на деветмесечния застой и за избягване на трети избори. \r\nСлед като той напусна, социалистите позволиха на Рахой да заеме премиерския пост: позиция, която ядоса много леви, въпреки че при нови избори социалистите щяха да загубят повече гласове.\r\n***", "date": "2017-05-22", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/05/22/2396768/pregled-na-osnovnite-temi-vav-velikotarnovskiya-pechat.html", "text": "„Първа офицерска венчавка в храма „Свето 40 мъченици” е заглавие от първа страница на областния всекидневник . Офицер се венча с военни почести в събота. Младоженецът ст. лейтенант Ивелин Тодоров бе облечен в униформа, а избраницата на сърцето му Лазарина преминаха под шпалир от саби на колегите му от НВУ „Васил Левски“. Повече за церемонията, прочетете на страниците на ежедневника. „Иван Църов и Калина Иванова с наградата „Златен век“, е друго заглавие от днешното издание. Директорът на Регионалния исторически музей д-р Иван Църов и зам.-директорът на търновската библиотека „П.Р. Славейков“ доц. д-р Калина Иванова бяха удостоени с наградата „Златен век“. Отличието е на Министерство на културата и се връчва ежегодно по повод празника на българската просвета и култура – 24 май. „Избраха Стефан Стефанов за лидер на БСП във Велико Търново“, пише още вестникът. Стефанов спечели поста след тайно гласуване по време на Общинската конференция на левицата в събота. Новият председател на червените в областния град получи подкрепата на 114 от делегатите, а за опонента му Христо Бижев своя вот дадоха 52. Повече за новия избор, ще намерите на страниците на „Янтра днес“. „Арестуваха полицай от Елена за акцизни стоки без бандерол“ е новина от криминалната хроника, поместена в днешното издание. На страница 5 ще намерите статия, озаглавена „Outhenic – фолклор, джаз, космос и бягащи дяволи“.\r\n„Антоанета Палангурска стана Учител на годината“ е заглавие от първа страница на другия областен ежедневник . С приза „Учител на годината“ беше отличена Антоанета Палангурска, учител по история в Средно училище „Емилиян Станев“ във Велико Търново. Наградите на Синдиката на българските учители се дават вече 20 години в навечерието на 24 май и са на името на книжовника Неофит Рилски. „Възрожденска Елена празнува в Деня на Светите равноапостоли“ е друга тема от всекидневника. Окъпан от нощния дъжд, огрян от утринното слънце, вчера възрожденският град Елена отново празнува. Тържественият звън на църковните камбани възвести началото на празника на града, който от години се провежда край прочутата Даскалоливница в музейния комплекс. Повече  за тържествата, прочетете във вестника. „Иван Църов и Калина Иванова с награди от Министерство на културата“, пише още ежедневникът. Почетна звезда и грамота „Златен век“ получи директорът на Историческия музей във Велико Търново Иван Църов. Отличието се дава от Министерство на културата по случай празника на българската писменост и славянската култура 24 май. На страниците на днешното издание е поместена и статия, озаглавена „Външна сигурност“ на МВР удари бизнеса на полицай от елена с цигари и алкохол“, повече, по която можете да прочетете на страница 2.", "date": "2017-05-22", "title": "Преглед на основните теми във великотърновския печат"}
{"url": "http://www.focus-news.net/news/2017/05/22/2396770/haskovo-kulinarno-muzikalen-festival-tabiet-shte-se-provede-v-grada-to-25-do-28-may.html", "text": "Кулинарно-музикален фестивал „TABIET” ще се проведе в Хасково то 25 до 28 май, съобщиха от . Шатрите ще бъдат разположени в центъра на града. Във всяка една от вечерите е предвиден концерт в четвъртък, 25 май, е гръцка вечер с изпълнения на Никос Китикидис, сръбската вечер е на 26 май с Рени и Бобан Здравкович, в събота е концерта на Борис Султанийски, а в неделя на Нели Петкова. \r\nФестивалът се организира от „Хайнсбург ООД” и музикална компания „Балкан Мюзик”. „TABIET” се провежда в рамките на четири дни: от четвъртък до неделя, като гостите на събитието имат възможност да усетят истинския балкански дух, изразен чрез музика, танци, спорт и вкусна храна. Осигурява забавления за хора от всички поколения и социални групи, които в непринудена и празнична обстановка ще могат да се включат в множество културно-развлекателни атракциони и спортни надпревари. Фестивалите са комбинация от големи концерти, спортни и кулинарни събития, зони за семейства с лунапарк, детски атракциони, турнири по футбол и множество състезания в комбинация с типичните за фестивала кулинарни изкушения на изложители от цял свят. „TABIET”  предлага целодневно забавление, специална програма за деца, интерактивни игри и надпревари с над 500 награди, надяждания и надсвирване на популярни оркестри, танцови уъркшопи, в които посетителите ще се докоснат до балканската култура и мащабни концерти на открито. Фестивалът е еманация на балканската и международна кухня и хубавия начин на живот. С разнообразието от кулинарни стилове и майсторство на участниците се цели да се създаде приятна атмосфера, която да събужда положителни емоции в допълнение с незабравими музикални изпълнения и многобройни забавления. „TABIET” обединява в себе си трите съставки на балканския дух - музиката, танците и вкусната храна. В рамките на четири дни всеки, посетил събитието, ще се докосне до духа на Балканите чрез мини пътешествие в света на балканската музика и кухня. „TABIET” е атрактивно и нестандартно събитие, достъпът е безплатен.", "date": "2017-05-22", "title": "Хасково: Кулинарно-музикален фестивал „TABIET” ще се проведе в града то 25 до 28 май"}
{"url": "http://www.focus-news.net/news/2017/05/22/2396753/die-presse-sebastian-kurts-i-kristian-kern-gubyat-doverieto-na-avstriyskite-izbirateli-pokazvat-sotsiologicheskite-prouchvaniya.html", "text": "Министърът на външните работи Себастиан Курц и канцлерът Кристиан Керн губят доверието на избирателите в Австрия. Това показват последните проучвания на общественото мнение, съобщава националният ежедневник .\r\nСъгласно резултатите от анкетите през новата седмица Курц губи подкрепата на три на сто от гражданите. По този начин рейтингът на първия дипломат на Виена пада до 24 %. Доверието в канцлера пада с четири на сто до 19 %. \r\nПолза от новата си роля като вицеканцлер печели правосъдният министър Волфганг Брандщетер (АНП), който е на четвърто място с 14 % - девет повече, отколкото при предходното проучване. Второ място в класацията за доверие на гражданите е министърът на отбраната Ханс-Петер Доскозил с 23 %. Тереза Герова", "date": "2017-05-22", "title": "Die Presse: Себастиан Курц и Кристиан Керн губят доверието на австрийските избиратели, показват социологическите проучвания"}
{"url": "http://www.focus-news.net/news/2017/05/22/2396767/ekathimerini-nato-mozhe-da-zasili-rolyata-si-v-gartsiya.html", "text": "Продължаващата криза между Турция и съюзниците й от НАТО за използването на „Инджирлик“ подхранва спекулациите, че Алиансът може да засили ролята си в базата на остров Крит, пише гръцкото електронно издание .\r\nИзточник на редакцията твърди, че в последно време военноморската база „Суда бей“ е използвана много по-активно, отколкото в миналото. \r\nЕдин от аспектите на по-изразното американско присъствие в Гърция проличава от все по-честите съвместни обучения, включващи американски единици и гръцки специални сили, отбелязват източниците на изданието. \r\nТ.нар. споразумение за сътрудничество в областта на отбраната между Гърция и САЩ, което предоставя на американците съоръженията на „Суда бей“, и което се подновява ежегодно, сега вероятно ще бъде преподписано за срок от пет години, твърдят източниците.\r\nНалице са опасения, че напрежението между Вашингтон и Анкара може да се разпространи в Егейско море, което Турция често използва като арена, на която да демонстрира военната си мощ. .Тереза Герова", "date": "2017-05-22", "title": "Ekathimerini: НАТО може да засили ролята си в Гърция"}
{"url": "http://www.focus-news.net/news/2017/05/22/2396772/desislava-atanasova-ot-gerb-otkri-natsionalniya-festival-kapanska-kitka-v-razgrad.html", "text": "Народният представител от ГЕРБ Разград Десислава Атанасова откри Осмия национален фолклорен фестивал на клубовете и школите, изучаващи български народни хора се провежда ежегодно в началото на лятото в град Разград под патронажа на кмета на града. Това съобщиха от .\r\n\t„Традициите, българският дух и народното творчество ни съхраняват като нация”, каза тя пред препълнената зала на Общински Културен Център Разград и пожела успех на участниците.", "date": "2017-05-22", "title": "Десислава Атанасова от ГЕРБ откри Националния фестивал „Капанска китка” в Разград"}
{"url": "http://www.focus-news.net/news/2017/05/22/2396774/predsedatelyat-na-bsp-korneliya-ninova-shte-poseti-oblast-lovech.html", "text": "Председателят на БСП Корнелия Нинова ще посети област Ловеч, съобщиха от . Събитието е в синхрон с решението на Изпълнителното бюро на БСП - 28 екипа да обиколят 28 области. С лидера на левица ще бъдат и народни представители, членове на Националния съвет на партията, кметове и общински съветници от областта.\r\nПо време на посещението си Корнелия Нинова ще се срещне с лекари от МБАЛ - Ловеч заради тежкото финансово състояние на болницата, задълбочаващия се недостиг на специалисти и заплахата от закриване на отделения и фалит на здравното заведение.\r\n\tПо-късно през днес ще се проведе дискусия на тема „Местното самоуправление и местна икономика“ в Община Троян, на която ще участват ръководители на общински предприятия и общински дружества, общински съветници и кметове. По време на срещата ще бъдат обсъдени и проблемите във ВиК - сектора.\r\n\tВ края на деня Корнелия Нинова ще се срещне с членове на ОбС на БСП - Ловеч, на Областния съвет на партията, кандидатите от листата за народни представители и симпатизанти на БСП от община Ловеч. Мероприятието ще се проведе в зала 109 на дом „Преслав“.", "date": "2017-05-22", "title": "Председателят на БСП Корнелия Нинова ще посети област Ловеч"}
{"url": "http://www.focus-news.net/news/2017/05/22/2396773/sport-grigor-dimitrov-otstapi-s-edna-pozitsiya-v-svetovnata-ranglista.html", "text": "Григор Димитров отстъпи с една позиция в световната ранглиста и през новата седмица e поставен №11. \r\nВ челната тройка няма промени – на върха е британецът Анди Мъри, следван от Новак Джокович и Стан Вавринка. \r\nСлед победата на турнира от сериите „Мастърс“ за първи път в топ 10 влиза германският тенисист Александър Зверев. Той се изкачи със седем позиции до №10.", "date": "2017-05-22", "title": "Спорт: Григор Димитров отстъпи с една позиция в световната ранглиста"}
{"url": "http://www.focus-news.net/news/2017/05/22/2396777/pregled-na-osnovnite-temi-v-pazardzhishkiya-pechat.html", "text": "Водеща тема за  е „И при нас анулираха писмена работа на матурата”. Общо 11 писмени работи бяха анулирани на държавните зрелостни изпити по български език и литература тази година. Причината за девет от тях, сред които и в град Сърница, е преписване. На националното външно оценяване в седми клас не са констатирани случаи на преписване, пише изданието, като се позовава на образователното министерство. „Гимназията по горско стопанство – с национално значение?” е водещо заглавие на втора страница. Професионалната гимназия по горско стопанство „Христо Ботев“ във Велинград може да получи статут на училище с национално значение. Предложението е на образователното министерство, а решението трябва да се вземе от Министерския съвет. Наредбата за училищата с национално значение изисква те да отговарят едновременно на две условия. Едното от тези условия е в тях да се обучават най-малко 20 ученици от други области на страната, несъседни на областта, в която се намира училището, уточнява ежедневникът. На трета страница водеща тема е „Върнаха на прокуратурата грабежа за 1 кило злато и 20 бона”. Окръжният съд върна на прокуратурата обвинителния акт за въоръжения грабеж на Джемал Аликов от Пещера, Васил Атанасов от Пловдив и аржентинеца Фернандо Кастро, които задигнаха 1 кг злато и 20 хиляди лева. Тримата маскирани и с автомати ограбиха в края на 2015-а офиса на братята Спас и Тодор Спасови край жп гарата в Пазарджик. Делото срещу тях е за въоръжен грабеж в особено големи размери, придружен с причиняване на средни телесни повреди, а за осъждания многократно Атанасов – и при условията на опасен рецидив. Причината за връщането на папката е допуснати съществени нарушения на процесуалните правила, накърняващи правото на защита на обвиняемите, допълва статията. Голяма част от четвърта страница е посветена на Празника на Пазарджик, като водещата статия дава подробности за връчването на отличието „Почетен гражданин на Пазарджик”, което тази година са получили трима души – краеведът Александър Арнаудов, архитект Георги Сарамбелиев и олимпийската шампионка по художествена гимнастика Ренета Камберова. На темата за празника е и цялата последна страница на днешния брой.", "date": "2017-05-22", "title": "Преглед на основните теми в пазарджишкия печат"}
{"url": "http://www.focus-news.net/news/2017/05/22/2396771/yordan-tsonev-dps-lider-na-borbata-sreshtu-totalitarizma-e-ahmed-dogan-a-doktrinata-na-dps-e-balgarskiyat-etnicheski-model.html", "text": "Лидер на борбата срещу тоталитаризма е Ахмед Доган, а доктрината на ДПС е българският етнически модел. Това каза в разговор с Илиана Беновска в предаването „Беновска пита“ по Радио К2 и Канал 3 \r\nЙордан Цонев, заместник-председател на ПГ на ДПС, съобщиха от . Йордан Цонев попита какво послание отправя вдигната ръка за фашистки поздрав към избирателите. Той се включи към разговора на Беновска с депутата от БСП Александър Симов. От БСП настояват Бойко Борисов да се освободи от вицепремиера Валери Симеонов. „Патриотичната ниша е във възход, а БСП посяга към част от този електорат и прави реверанс като не оценява, че става въпрос не за патриотизъм, а за национализъм“, допълни Цонев. Българският национализъм поражда турски, продължи той. Българският етнически модел се крепи на заедността и отказа от етнонационализма в полза на обединяващия патриотизъм, заяви Цонев.\r\nТой цитира думи на Валери Симеонов, изречени от парламентарната трибуна: „скотове“, „човекоподобни“, „майки-кучки“, „имами, които вият като кучета“ и попита представя ли си Бойко Борисов какви чувства пораждат влизането във властта на „Обединени патриоти“ у българските мюсюлмани.\r\n„Как ще постигнете това просвещение в обществото по писмото на Ахмед Доган, ако нямате достатъчно политически, кадрови и медиен ресурс?“, попита Беновска. Йордан Цонев отговори, че ДПС са подкрепяли Борисов и ГЕРБ в усилията му да реформира България, да има европейски ред, да възроди икономиката. Вредна е за България, вредна е и за ГЕРБ коалицията с националисти и ГЕРБ ще плати политическата цена във вкарването във властта на националисти, като я плати и в Европа чрез реакцията на ЕНП, но и в България. Резултатите от изборите не изискваха такава коалиция. ДПС заяви ясно на Борисов, че няма да участва във властта, но ще подкрепи програма на европейска България, защото избирателят определи ГЕРБ да управлява. След като националистите са във властта ДПС няма да подкрепи ГЕРБ по нито един проблем.\r\n„ДОСТ съществува и беше отглеждана под благосклонния поглед на българските институции в последните две години. Благосклонно цялата държава гледаше как Дианета финансира цяло едно вероизповедание, благосклонно службите гледаха как агентите на една чужда държава работят на терен, благосклонно гледахме как се регистрират партии с участието на дипломати. Ако българската държава не го толерираше, това явление нямаше да го има“, заяви Йордан Цонев. ДОСТ не е проблем на ДПС, а национален проблем. ДПС никога няма да бъде против Турция или друга наша съседна държава. ДОСТ не е политическа партия, а процес, който е много опасен за България.\r\nКрачките, които предходният парламент направи по съдебната реформа, са в правилна посока. Не може да се говори само за прокуратурата, а трябва да се говори за съдебната система като цяло, заяви Йордан Цонев. В срещите на ДПС с чуждестранни и български инвеститори всички споделят, че страдат най-много от съдебната система, защото се бавят гражданските и административни дела, няма съдебна защита на собствеността, остарените ГПК, АПК. Бизнесът, от който зависят доходите и просперитета на българите, казва, че основният проблем е в съда и в законите и кодексите, които  уреждат процедурите.\r\nДПС е за структурното спазване на разделението на властите, посочи Йордан Цонев. Всичко идва от смесването, изземването на функции. Председателят на ВКС Лозан Панов се държи ту като магистрат, ту като политик, ту законодател. България е единствената държава в света, в която разследване, а дори и подсъдими олигарси, които имат медийни издания, атакуват разследващ орган като прокуратурата и главния прокурор.\r\n„На какво основание беше регистрирана партия ДОСТ?“, попита Беновска. „Да кажат съдиите за ДОСТ. Ако зад ДОСТ не стоят чужди интереси, мощта на една цяла държава, те са никой. Отговорни са съдиите, но и другите български институции“, отговори Йордан Цонев.\r\nМайските събития са протестът на българските мюсюлмани срещу асимилацията, смята Йордан Цонев. Те имат общонационално и общобългарско значение, защото се явяват единствената организирана проява на протест срещу тоталитарния режим. Лидер на борбата срещу тоталиризма бе Ахмед Доган. От този протест се роди българският етнически модел през прехода, който стана политическа доктрина на ДПС. Стабилността на Балканите се поддържа от българския етнически модел. Ахмед Доган получи златен медал от НАТО за особени заслуги за присъединяването на България към Алианса.", "date": "2017-05-22", "title": "Йордан Цонев, ДПС: Лидер на борбата срещу тоталитаризма е Ахмед Доган, а доктрината на ДПС е българският етнически модел"}
{"url": "http://www.focus-news.net/news/2017/05/22/2396775/v-sarbiya-publikuvaha-spravka-za-saotnoshenieto-i-boynite-vazmozhnosti-na-armiite-na-stranite-v-zapadnite-balkani.html", "text": "По повод продължаващото напрежение в региона на Западните Балкани сръбското електронно издание  публикува съотношението на числеността и въоръжението на армиите на отделните страни, като се аргументира с \"претенциите за създаването на Велика Албания, избора на бившия член на Албанската национална армия (АНО) Талат Джафери за председател на парламента в Скопие, освобождаването на Рамуш Харадинай от съдебно преследване във Франция и на изпращането на 130 американски военнослужещи, и на хеликоптери \"UH-60 Black Hawk\" като подкрепление на силите на КФОР.\r\nСпоред Вlic \"дрънкането на оръжие\" в региона продължава, въпреки че всеки конфликт може да доведе до всеобща катастрофа, а \"напрежението не се намалява от изявленията на Харадинай, че границата между Косово и Черна Гора трябва да се промени\".\r\nИзданието смята, че в сравнение с армиите на Албания, Македония и с местните и международни сили, разположени в Косово, Сърбия е най-мощният военен фактор за опазването на мира в региона.\r\nКато доказателство за това твърдение се посочват изявления на сръбски военни експерти, след последните учения \"Челик\"(\"Желязо\"), проведени на полигона Никинци, Северозападна Сърбия. \r\nВlic цитира военновъздушният експерт Петър Войнович, който смята че \"макар възникването на нов въоръжен конфликт да е малко вероятно, ако това все пак се случи, сравнението на военните ефективи и бързото им използване, позволява да се твърди, че Сърбия има завидната способност да защити сръбския анклав в северната част на Косово, но е драматично по-слаба в цялост, тъй като не е член на НАТО\".\r\nСпоред Войнович \"Сърбия ще бъде няколко пъти по-слаба във всяка военна операция, която продължи повече от няколко дни\".\r\nПолитическият анализатор Душан Янич смята, че всяко сравнение на въоръжените сили води до усложняване на присъствието на НАТО в Косово и Македония. Според него \"числата не означават нищо, ако съотношението на силите е ясно\".\r\nАнализаторът Александър Радич твърди, че много по-важна от съотношението на въоръжените сили е готовността за водене на бой от страна на народа, като привежда за пример събитията от 90-те години в бивша Югославия. \r\nВlic цитира изявлението на генералният секретар на НАТО Йенс Столтенберг, според което Прищина не разполага с тежки въоръжения, но допълва, че в Косово вече е формирана специалната антитерористична част \"Росу\", която през зимата е била  използвана за спиране на т.нар. \"сръбски влак\" от Белград за Косовска Митровица.\r\nИзданието допълва, че с население от 7 143 921 души и брутен вътрешен продукт от 37,76 млрд. долара, Сърбия е демографски и икономически по-силна в сравнение с Албания (3 038 594 души население и 11,9 млрд. брутен вътрешен продукт) и Македония (2 100 025 души и 10,0 млрд. брутен вътрешен продукт).\r\nВ края на коментара си Вlic цитира косовският политически анализатор Албин Малику, според който \"народът не трябва да възприема военнолюбивите изявления на лидерите и единственото решение за намаляване на напрежението е равноправния диалог\"..Тереза Герова", "date": "2017-05-22", "title": "В Сърбия публикуваха справка за съотношението и бойните възможности на армиите на страните в Западните Балкани"}
{"url": "http://www.focus-news.net/news/2017/05/22/2396750/psihologat-ivan-igov-uchilishtniyat-psiholog-tryabva-da-vavezhda-modeli-i-politiki-koito-da-okazvat-efektivna-preventsiya-sreshtu-detskata-agresiya.html", "text": "Училищният психолог трябва да въвежда модели и политики, които да оказват ефективна превенция срещу детската агресия. Това заяви в сутрешния блок „Добро утро, България“ на  специалистът Иван Игов. Според него, разковничето за ефективното противодействие на насилието между ученици се състои в обединението на обществото и координацията между институциите. „Ако едно дете прояви някаква форма на насилие в училище и попадне на педагогически съвет, а след това заради друга вандалска постъпка попадне в обсега на детската педагогическа стая към Министерството на вътрешните работи, на практика между тези две институции и всички останали няма никаква връзка. Никой не знае какво е правено с това дете, как е работено, няма обща база данни. В края на краищата децата просто биват подхвърляни между институциите, родителите и училището, докато накрая нещата се окажат съвсем, съвсем изтървани“, обясни Игов. Добра новина е, че обществото ни става все по-нетърпимо към насилието във всичките му форми, особено когато се касае до деца, смята Игов. По думите му, обаче у нас това е закъсняло, тъй като решаването на тези проблеми е започнало още преди 15 – 20 години в Западна Европа, особено в скандинавските държави.", "date": "2017-05-22", "title": "Психологът Иван Игов: Училищният психолог трябва да въвежда модели и политики, които да оказват ефективна превенция срещу детската агресия"}
{"url": "http://www.focus-news.net/news/2017/05/22/2396776/sport-tsvetana-pironkova-se-izkachi-s-edno-myasto-v-svetovnata-ranglista.html", "text": "Първата ракета на България при жените Цветана Пиронкова се изкачи с едно място в световната ранглиста и вече заема 74-та позиция. \r\nСлед победата на турнира от сериите „Мастърс“ в Рум украинката Елина Свитолина се изкачи с пет позиции до рекордното за нея шесто място в класацията. В челната тройка няма промени – германката Анджелик Кербер остава на върха, следвана от Серина Уилямс и чехкинята Каролина Плишкова.", "date": "2017-05-22", "title": "Спорт: Цветана Пиронкова се изкачи с едно място в световната ранглиста"}
{"url": "http://www.focus-news.net/news/2017/05/22/2396783/df-zemedelie-bioproizvoditelite-podpisvat-deklaratsii-za-informirano-saglasie-za-kampaniya-2017.html", "text": "Кандидатите по мярка 10 „Агроекология и климат“ и мярка 11 „Биологично земеделие“ от ПРСР 2014-2020 за Кампания 2017 при приключване на заявленията си трябва да подпишат декларация за информирано съгласие. Документът е задължителен както за стопаните, които подават заявления за първа година, така и за тези, които подновяват петгодишните си ангажименти. Това съобщиха от .\r\nВ декларацията земеделските производители изразяват писмено съгласие, че одобрението им за участие в двете мерки и предоставянето на финансова помощ за Кампания 2017 ще се извърши под условие за осигурен финансов ресурс. Това гласи Заповед № РД 09-361 от 13.04.2017 г. на министъра на земеделието и храните. \r\nВъпреки че в заповедта на министъра на земеделието е посочено, че това съгласие се изисква само за кандидати по направление „Възстановяване и поддържане на затревени площи с висока природна стойност” (ВПС-1) по мярка 10 и кандидатите по мярка 11, декларацията се попълва от всички стопани. Причината е, че по време на самото подаване на документи няма как да се определи дали кандидатите няма да променят площите си. Това от своя страна може да доведе до поемане на нови ангажименти, за които е възможно да няма наличен бюджет. \r\nЗа всички земеделски стопани, които имат поети задължения да спазват изискванията по двете мерки, бюджетът е осигурен. В наредбите за тях е посочено, че ДФ „Земеделие“-РА изплаща субсидиите до размера на бюджета по съответната мярка. Това е уредено в чл. 9 от Наредба 4 (приложима за мярка 11), съгласно който плащанията за биологично земеделие се предоставят в рамките на предвидените финансови средства по мярка 11„Биологично земеделие“ от ПРСР 2014-2020 г. и в чл. 11 от Наредба 7 (приложима за мярка 10) относно агроекологичните плащания, които се предоставят в рамките на предвидените финансови средства по мярка 10 “Агроекология и климат“ от ПРСР 2014-2020 г.\r\n   \t22 май 2017 г.                                      Държавен фонд „Земеделие“ –РА", "date": "2017-05-22", "title": "ДФ „Земеделие“: Биопроизводителите подписват декларации за информирано съгласие за Кампания 2017"}
{"url": "http://www.focus-news.net/news/2017/05/22/2396784/veliko-tarnovo-chast-ot-oblastniya-grad-i-svishtov-sa-bez-voda-zaradi-avariyni-remonti.html", "text": "Поради нужда от аварийни ремонти на водопроводната мрежа няколко великотърновски и свищовски улици остават без вода днес. Това съобщиха за  от водоснабдителното дружество. До 17.00 часа без вода остава цялата улица „Арх. Георги Козаров“, както и част от улиците „Краков“, „Велики Преслав“, „Филип Тотю“, „Бойчо Войвода“, „Йоновка“, „Ниш“, „Славянска“ и „Никола Габровски“ (между пожарната и нова болница) във Велико Търново.\r\nЗа град Свищов до 15.00 часа ще бъде спряно водоподаването по улиците „Патриарх Евтимий“ (от кръстовището с ул. „Люлин“ до пл. „Хан Бъчва“), „Черни Връх“ (от кръстовището с ул. „Люлин“ до кръстовището с ул. „Бачо Киро“), „Бузлуджа“, „Димитър Паничков“, „Иваница Данчев“, „Никола Петков“, „Тракия“, „Григор Стоянов“ и „Цар Освободител“ (от пл. „Хан Бъчва“ до ПБНЧ „Еленка и Кирил Д.Аврамови“). От дружеството се извиняват за причинените неудобства и уверяват, че при възмoжнocт вoдoпoдaвaнeтo щe бъдe възcтaнoвeнo пo-paнo.\r\nЛуиза ТРАНЧЕВА", "date": "2017-05-22", "title": "Велико Търново: Част от областния град и Свищов са без вода заради аварийни ремонти"}
{"url": "http://www.focus-news.net/news/2017/05/22/2396780/arh-zdravko-zdravkov-iskame-da-zatvorim-prostranstvoto-ot-bul-al-stamboliyski-do-bul-vitosha-i-da-go-napravim-peshehodna-zona.html", "text": "Искаме да затворим пространството от бул. „Ал. Стамболийски до бул. „Витоша“ и да го направим пешеходна зона. Това каза на пресконференция главният архитект на София Здравко Здравков, предаде репортер на . „Това, което свършихме за 1 година е изключително важно. Теренните проучвания са направени от 35 доброволци, които извършваха преброявания на брой пешеходци, транспорт, места за седене и т.н. Общинският съвет възложи една дългосрочна визия на главния архитект. Започна работата по нея до 2050 г. Започнахме обратна комуникация с гражданите. Това е правилният модел, отколкото да се подготви един планов документ и да се представи на гражданите. Стартирахме с промени в нормативната уредба, които почти 10 години не беше променяна. Възникна поредица от напрежение по отношение на високите сгради. Трябва да създадем ясни правила за целесъобразност. Ще продължим с промяна в нормативната уредба. Искаме да създадем и някои облекчителни режими за създаване на детски площадки върху зелени площи“, обясни Здравков. По думите му транспортният анализ към високите сгради вече функционира. „Съществено изискване е промяната в наредбата за градската среда. Направихме предложения за промени в Наредбата за обществени обсъждания. Обхватът ѝ е свързан със заданията за обществените обсъждане. Променихме начина на обсъждане, на информираност. Регистърът работи, макар и трудно. Другата сериозна промяна е свързана с рекламата и градската среда. Всички виждате нахлуването на рекламата в градската среда. Останаха около 100 телефонни кабини, с които водим дела. Премахнахме и 3 арки. Когато се вижда желание от страна на администрацията, собствениците сами ги премахват. Демонтирането е изключително скъпо“, добави главният архитект. \r\nТой отбеляза, че има дневен ред на всеки експертен съвет. „Предстоят промени във връзка с работата по отношение на Закона за културното наследство. Предстои внасянето на доклад за създаването на звено, съвместно с Музея за история на София. Създадох координационно звено за градско и пространствено планиране“, подчерта той. \r\nЗдравков каза още, че са постъпили 61 проекта за конкурса за реконструкция на сградата на бившата топлоцентрала на НДК и превръщането ѝ в център за изкуство и култура. Той  уточни, че конкурсът ще бъде максимално обективен и никой от журито не знае кой зад кой проект се крие. \r\nЛюба АЛЕКСИЕВА", "date": "2017-05-22", "title": "Арх. Здравко Здравков: Искаме да затворим пространството от бул. „Ал. Стамболийски\" до бул. „Витоша“ и да го направим пешеходна зона"}
{"url": "http://www.focus-news.net/news/2017/05/22/2396779/afp-eksploziyata-v-bolnitsa-v-tayland-e-prichinena-ot-vzrivno-ustroystvo.html", "text": "Експлозията, която в ранните часове на понеделник разтърси болница в тайландската столица Банкок, е причинена от малка бомба, предава .\r\n„Според предварителните доклади е било бомба… има повече от 20 ранени“, съобщи пред журналисти представител на полицията.Тереза Герова", "date": "2017-05-22", "title": "AFP: Експлозията в болница в Тайланд е причинена от взривно устройство"}
{"url": "http://www.focus-news.net/news/2017/05/22/2396787/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Финансовите министри на държавите от еврозоната се събират днес в Брюксел, за да обсъдят отпускането на спешен заем за Гърция, припомня германският вестник . Условие за предоставянето на средствата на Атина е министрите да постигнат съгласие, че последните усилия за икономии са задоволителни. \r\nГърция се нуждае от парите, за да успее през юли да покрие вноската си по милиардния дълг. На срещата ще присъства и федералния министър на финансите на ФРГ Волфганг Шойбле. По-рано външният министър на Берлин Зигмар Габриел предупреди, че съпротивата на Германия може да доведе до провал на плановете за опрощаване на гръцкия дълг. Поради тази причина дипломатът се противопостави на позицията на Шойбле по гръцкия въпрос.\r\n*** Планираното за понеделник, 22 май, представяне на основните точки в предизборната кампания на германските социалдемократи бе изненадващо отложено в навечерието на събитието, съобщава националният ежедневник . \r\nВ късните часове на неделя партията отмени презентацията, в която трябваше да участват фракционният лидер Томас Оперман, генералният секретар Катарина Барли и министърът на семейството Мануела Швезиг. Бе съобщено, че изборната програма ще бъде утвърдена в рамките на партиен конгрес, който ще се проведе на 25 юни в Дортмунд. \r\nГСДП иска да облекчи гражданите в социалното осигуряване и да заложи на засилване на националната сигурност. В тази връзка социалдемократите вече призоваха за откриването на допълнителни места за полицейски служители и по-строги закони. По особено чувствителните теми като данъци и пенсионно осигуряване ГСДП все още не е постигнала ясна концепция за позицията си. \r\nСлед три загуби в изборите за регионални парламенти в Саарланд, Шлезвиг-Холщайн и в Северен Рейн-Вестфалия смутът в редиците на ГСДП е осезаем.\"Сега имаме губеща серия, имаме тежки дни, които са зад нас\", заяви кандидатът на социалдемократите за канцлерския пост Мартин Шулц. Той обаче подчерта, че сегашната ситуация не трябва да бъде причина за отчаяние.\r\n*** Скандалът в Бундесвера добива все по-големи мащаби. Според съобщения в средствата за масова информация през последните години от арсенала на германската армия изчезват мистериозно оръжия, пише изданието . \r\nКъм настоящия момент са налице данни за липсващи най-малко седем автоматични пушки и няколко пистолета.\r\nТри автомата G36, две пушки G3 и два пистолета P8 са изчезнали след маневри на войските през 2015 г. Това става ясно от източници от структурите на Министерството на отбраната. Инцидентът за тях е докладван едва на следващата година. \r\nПо-рано стана известно, че през февруари две автоматични пушки G36 пушки и един P8 са били откраднати от танк \"Фукс\" на полигон в Мюнстер. Говорителят на Министерството на отбраната отказа да коментира медийния доклад, позовавайки се на текущо разследване на случая, поето от Прокуратурата в Люнебург. В момента се прави оценка дали инцидента с кражбата има връзка с предполагаемия десен екстремист Франко А., арестуван по подозрения за планиране на терористичен атентат.\r\n*** Обикновено в навечерието на изборите малките партии по-скоро се противопоставят една на друга, отколкото се обединяват. Но този път предизборната борба в Германия ще е различна. \"Зелени\", \"Левица\" и Свободната демократична партия (СвДП) са единодушни - най-големите телевизионни мрежи в страната трябва да отворят т.нар. канцлерски дуел за всички заинтересовани партии.\r\nВ отворено писмо, представено пред изданието , зелените, левите и либералите призовават за \"общ телевизионен дебат с най-добрите кандидати от всички партии\". По-конкретно, с всички онези, \"които имат шанс за място в Бундестага\" - включително и \"Алтернатива за Германия\". Документът, подписан председателя на \"Зелени\" Джем Йоздемир, съпредседателя на \"Левица\" Дитмар Барч и лидера на СвДП Кристиан Линднер, е адресиран до редакторите на телевизионните канали ARD, ZDF и RTL, както и до директора на ProSiebenSat.1. \r\nТрадиционният канцлерски дуел е насрочен за 3 септември, три седмици преди изборите за федерален парламент. В него участват кандидатите на двете основни партии - Християндемократическия съюз (ХДС) и Германската социалдемократическа партия (ГСДП), в случая - Ангела Меркел и Мартин Шулц. Претендентите за канцлерския пост  на останалите, по-малки партии, участват в отделна предизборна битка. Този път обаче \"Зелени\", \"Левица\" и СвДП не са съгласни да бъдат отделени от \"големите\" претенденти, тъй като \"нямат никакъв шанс да се изправят директно срещу кандидатите на управляващата коалиция\". \r\nПартийните лидери обвиняват телевизиите за \"вандализма срещу демокрацията\", който проявяват чрез сегашния вид на канцлерския дуел. Те носят \"отговорност за демократичния процес\", се казва в писмото. \"А ако само лидерите да получат сцена и внимание, това само по себе си вреди не само на политическия дискурс, но и на репутацията на медиите\", категорични са лидерите на партиите, подписали документа. \r\nИнтересно е, че партийните лидери изрично настояват \"Алтернатива за Германия\" също да бъде представена пред камерите. \"Ние сме готови, но правителството не трябва да бяга от отговорност\", пишат Линднер, Йоздемир и Барч.  \r\n***", "date": "2017-05-22", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/05/22/2396786/mon-variant-ii-se-padna-na-maturata-sedmoklasnitsite-reshavat-variant-iii-na-nvo-po-mamatika.html", "text": "По вариант II от два възможни пишат абитуриентите на втория държавен зрелостен изпит днес, съобщиха от . \r\nМатурата е по 13 учебни предмета, от които зрелостниците избират само един. За първи път изпитът е разделен на модули. По четири предмета модулите са два – математика, физика и астрономия, биология и здравно образование, както и химия и опазване на околната среда. По всички останали предмети има три модула.\r\nОбщо 53 679 абитуриенти са подали заявления за явяване на изпита. Колко от тях са се явили ще стане ясно по-късно днес. Най-много заявления има по биология и здравно образование – 14 133, следвана от английски език – 11 686. На трето място е географията с 8693 заявления. Най-малко ученици искат да държат изпит по италиански език – 79. За първи път тази година абитуриентите от професионалните гимназии имат право да не се явят на втора матура, а като оценка от държавния зрелостен изпит в дипломите им да бъде вписана средноаритметичната оценка от изпита по теория и практика на професията. От това право са се възползвали 7691 зрелостници.\r\nРепортерът на Канал 3 Гергана Добрева изтегли вариант III за второто национално външно оценяване след VII клас по математика. Право да се явят имат 60 318 ученици. Те полагат изпита в училищата, в които са учили. Външното оценяване се състои от два модула. Първият съдържа 16 задачи със затворен отговор и четири с кратък отворен. За него седмокласниците имат 60 минути. Вторият модул трае 90 минути и съдържа четири задачи за решаване.", "date": "2017-05-22", "title": "МОН: Вариант II се падна на матурата, седмокласниците решават вариант III на НВО по маматика"}
{"url": "http://www.focus-news.net/news/2017/05/22/2396781/stara-zagora-vremenno-e-ogranicheno-dvizhenieto-po-aktivnata-lenta-pri-km-165-na-am-trakiya-v-rayona-na-s-plodovitovo-v-posoka-burgas-poradi-avariral-kamion.html", "text": "Временно е ограничено движението по активната лента при км 165 на АМ \"Тракия\" в  района на с. Плодовитово в посока Бургас, поради аварирал камион, съобщиха от . Движението се осъществява по изпреварващата и аварийната лента.", "date": "2017-05-22", "title": "Стара Загора: Временно е ограничено движението по активната лента при км 165 на АМ \"Тракия\" в  района на с. Плодовитово в посока Бургас, поради аварирал камион"}
{"url": "http://www.focus-news.net/news/2017/05/22/2396789/veliko-tarnovo-s-3-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 3 см се е понижило нивото на река Дунав при Свищов за изминалото денонощие, съобщиха от . Водният стоеж на реката е 328 см. Температурата на водата e 18.7 градуса.", "date": "2017-05-22", "title": "Велико Търново: С 3 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2017/05/22/2396785/der-spiegel-zeleni-levitsa-i-svdp-nastoyaha-da-badat-vklyucheni-v-t-nar-kantslerski-duel.html", "text": "Обикновено в навечерието на изборите малките партии по-скоро се противопоставят една на друга, отколкото се обединяват. Но този път предизборната борба в Германия ще е различна. \"Зелени\", \"Левица\" и Свободната демократична партия (СвДП) са единодушни - най-големите телевизионни мрежи в страната трябва да отворят т.нар. канцлерски дуел за всички заинтересовани партии.\r\nВ отворено писмо, представено пред изданието , зелените, левите и либералите призовават за \"общ телевизионен дебат с най-добрите кандидати от всички партии\". По-конкретно, с всички онези, \"които имат шанс за място в Бундестага\" - включително и \"Алтернатива за Германия\". Документът, подписан председателя на \"Зелени\" Джем Йоздемир, съпредседателя на \"Левица\" Дитмар Барч и лидера на СвДП Кристиан Линднер, е адресиран до редакторите на телевизионните канали ARD, ZDF и RTL, както и до директора на ProSiebenSat.1. \r\nТрадиционният канцлерски дуел е насрочен за 3 септември, три седмици преди изборите за федерален парламент. В него участват кандидатите на двете основни партии - Християндемократическия съюз (ХДС) и Германската социалдемократическа партия (ГСДП), в случая - Ангела Меркел и Мартин Шулц. Претендентите за канцлерския пост  на останалите, по-малки партии, участват в отделна предизборна битка. Този път обаче \"Зелени\", \"Левица\" и СвДП не са съгласни да бъдат отделени от \"големите\" претенденти, тъй като \"нямат никакъв шанс да се изправят директно срещу кандидатите на управляващата коалиция\". \r\nПартийните лидери обвиняват телевизиите за \"вандализма срещу демокрацията\", който проявяват чрез сегашния вид на канцлерския дуел. Те носят \"отговорност за демократичния процес\", се казва в писмото. \"А ако само лидерите да получат сцена и внимание, това само по себе си вреди не само на политическия дискурс, но и на репутацията на медиите\", категорични са лидерите на партиите, подписали документа. \r\nИнтересно е, че партийните лидери изрично настояват \"Алтернатива за Германия\" също да бъде представена пред камерите. \"Ние сме готови, но правителството не трябва да бяга от отговорност\", пишат Линднер, Йоздемир и Барч.  Тереза Герова", "date": "2017-05-22", "title": "Der Spiegel: \"Зелени\", \"Левица\" и СвДП настояха да бъдат включени в т. нар. канцлерски дуел"}
{"url": "http://www.focus-news.net/news/2017/05/22/2396778/aleksandar-simov-lozan-panov-ako-inspektoratat-kam-vss-go-proveryava-grantovite-kapitaltsi-shte-trabyat-che-totalitarizmat-se-zavrashta.html", "text": "Лозан Панов, ако Инспекторатът към ВСС го проверява, „грантовите капиталци” ще тръбят, че тоталитаризмът се завръща. Това каза Александър Симов от БСП в разговор с Илиана Беновска в предаването „Беновска пита” по Радио К2 и Канал 3, като коментира актуални политически теми, съобщиха от . В края на разговора се включва и Йордан Цонев от ДПС.\r\n„Кратко танцувахте в ИБ на БСП?“, попита в началото на разговора водещата Илиана Беновска във връзка с Излизането на Симов от ИБ на БСП. Той отговори, че поне е разбрал механизма на взимане на решенията в БСП, не е огорчен, за една година е придобил достатъчно опит. На въпроса кой танц е научил той отговори шеговито „Може би танцът със сабите!“. „Сражавахте се с някого със саби или се наложи да гълтате саби, или някой друг да ги гълта?“, продължи водещата. Александър Симов отговори: „Лично лидерът Корнелия Нинова ми връчи сабя, за да ми каже – бъди опозицията и ако не си съгласен с нещо - говори това! В това отношение аз съм бил облагодетелстван!“. „А къде употребихте тази сабя?“, попита Беновска. Събеседникът й отговори, че не иска да вади неща от кухнята, само може да каже, че когато е чувствал, че нещо не е правилно, го е казвал. \r\nСимов се изказа и по темата за победата на Румен Радев над Цецка Цачева на президентските избори. Александър Симов заяви, че е бил един от хората, които са твърдели, че на БСП не й е нужна коалиция с АБВ за президентските избори и се е оказал прав. „А добре ли ви се получи Румен Радев да бъде издигнат от Инициативен комитет, а не от самото БСП? Не беше ли по-честно и редно вие да спечелите президентските избори?“, попита водещата Илиана Беновска. Събеседникът й отговори, че всъщност БСП е спечелила президентските избори, а въпросът дали Радев да бъде издигнат от Инициативен комитет или от самата партия е станал обект на политически диалог, но не и на политическа драма. „В крайна сметка целта беше кандидатът на ГЕРБ да не успее, да победим кандидата на ГЕРБ. Целта беше изпълнена!“, подчерта Симов.\r\n   „Виждаме, че кандидатката на ГЕРБ продължава своите ексцентрични заявления за реалността около нас, в този смисъл й пожелавам бързо да влезе в управленската реалност!“, заяви Александър Симов по отношение на неуспешния кандидат на ГЕРБ за президент Цецка Цачева. „Нещо не ми стига остроумие да Ви разбера, но един ваш неуспял кандидат за, лошото е, че ще спомена името на един мой много близък приятел, не искам да го обиждам, но той ми хрумва в момента, неуспял кандидат за вицепрезидент, Стефан Данаилов, продължава да е в активната реалност и като актьор и преподавател, и като заместник-председател на БСП, и като член на ПГ. Какво значи това, като не е успял някой някъде какво да го правим?“, попита Беновска своя събеседник. Той отговори, че не иска да дава съвети на ГЕРБ какво да правят със своите кадри, спечелили са парламентарните избори, могат да развиват Цачева като министър на правосъдието. \r\n   Александър Симов обясни, че не иска да се заяжда с Цецка Цачева, но се пита с фигура като нея какво точно целят в областта на правосъдието сегашните управляващи. Той продължи, че преди да стане кандидат за президент Цачева е обявила, че съдебната реформа вече е направена. „В историята на българския преход сигурно за трети път съдебната реформа побеждава, но се оказва, че тя е нещо като комунизма – отново и отново трябва да се случва!“, заяви Симов. „И вашият кандидат, президентът Радев, съобщи в рамките на 12 часа, една вечер и на другата сутрин друго, съобщи, че ще бъде за съдебна реформа, подкрепяйки идеите на „Реформаторите“, после се отказа и дълбоко го завоалира и аз така и не разбрах неговото мнение за съдебната реформа!“, отбеляза водещата Илиана Беновска. Събеседникът й отговори, че той също е любопитен да се запознае с неговата позиция.\r\n„Аз дълбоко не вярвам на фигури, които постоянно ни набиват канчетата за съдебна реформа и едни определени медии им създават ореоли на светци, едва ли не на ходещи по водата божества. Тези фигури обаче постоянно са в ролята на вечния мрънкач, все някой им е виновен. Те са толкова висши и лъчисти, че все не ги разбират, те са някакво изключение от общото правило. В резултат на което обаче ние винаги градим имиджа на трима-четирима такива, а те не правят абсолютно нищо, те дори не могат да предложат визия за съдебна реформа!“, заяви Александър Симов. Той продължи, че когато медии като „Капитал“ обявят, че нещо е много успешно като съдебна реформа, то трябва да се направи точно обратното, за да има успех. Симов поясни, че в тази категория поставя „Да, България“ и „Нова република“, които са неотличими един от друг субекти и поясни: „В очите ми това е едно и също, което обаче е разтроено, за да симулира някаква многолюдност, а говорим за едни около 15-20 хиляди души в София, които се опитват да паразитират около тази тема, понеже нямат никакъв друг проект. Резултатът от това е, че те се опитват да нахлуят в съдебната власт, която не се избира от народа, защото видяха, че когато се сблъскат с народа той им казва – стойте си на 2%“.\r\n   „Често казват например за медиите – „аз много не разбирам от телевизия”, но това не са направени неща за разбирачи, нали? Съдебната система трябва да ме ползва мен като гражданин, аз не е нужно да знам каквото и да било, трябва да вярвам, че има върховенство на закона! Правилно подчертахте, че тези хора, които се самоизтъкват и ни занимават със себе си, са с избиратели около 20 000 души в София. Обаче председателят, предводителят на тази атака, Лозан Панов, практически притежава по закон, обръщам Ви внимание правото да създава практически закони, тези така наречени тълкувателни решения, които са със силата на закон, който обаче не е гласуван от народните избраници, вие ли сте законодателния орган, или Лозан Панов?”, попита водещата Илиана Беновска. Александър Симов отговори, че Лозан Панов много обича да говори за липсата на контрол върху главния прокурор, но тук възниква големият въпрос кой контролира Лозан Панов. Той продължи, че председателят на ВКС се държи като политик, като цитира прословутата му реч, в която казва, че „ако нещо се е случило, значи така е било замислено”. Още тогава е станало ясно, че Лозан Панов е готвен за политическа фигура, което е станало ясно и от изтеклите стенограми от събранието на десницата, така наречения „Аргогейт”. „Мисля си, че Лозан Панов, ако иска да има лицето да бъде критик на всичко, което става, трябва да даде обяснение и на това – защо е бил коментиран, давал ли е съгласие да бъде коментиран. Аз виждам, че един неуспял правосъден министър и неуспял кандидат за парламента като Христо Иванов веднага се хвърли на амбразурата да го брани, и то пишейки му агиография, житие на светец. Но си мисля, че това отбраняване се прави, за да може Лозан Панов да бъде спасен от неудобните въпроси!”, подчерта Симов. \r\n    „Една от основните оси е финансирането им от „Америка за България”. Това е свързващото звено – икономически, политически, „Сорос” интереси, вътрешни зависимости!”, отбеляза водещата Илиана Беновска. Александър Симов отговори, че въпросът за финансирането от страна на „Америка за България” наистина е изключително важен. Той попита ако създаде една фондация „България за Америка” и напише доклад за състоянието на американската съдебна система с препоръки, дали това ще се приеме в Америка по начина, по който се приема у нас. „Тук магистрати са на пряка издръжка от „Америка за България”, а „Америка за България” има и американско държавно финансиране и ние мислим, че това е някакъв партньорски, едва ли не глас от небето, партньорско благородство, с което те ни захранват съдебната система. Аз започвам да мисля, че това е целенасочен механизъм за отстраняване на неудобни кадри от съдебната власт и за превръщането на съдебната власт в пряко подчинена на тази неправителствена организация!”, обясни народният представител от БСП.\r\n   Водещата Илиана Беновска разказа, че „Радио К2” е имало сложен казус, свързан с беззаконие и манипулация в съдебната система в 3 вида съдилища – търговско, наказателно и административно, а най-висши адвокати са си купували прокурори и съдии. Тя продължи, че е кандидатствала пред „Америка за България”, изхождайки от позицията, че „Радио К2” е един от видимите борци за върховенство на закона. Резултатът обаче е бил отрицателен. Впоследствие е направила съвместен проект със Сашо Диков, когато последният е бил в „Канал 3”, отговорът от страна на „Америка за България” също е бил отрицателен. В този смисъл може да спомене, че Орбан, макар и критикуван, е направил някои смели неща – да не се финансират вероизповеданията и образованието в една независима страна отвън. Александър Симов на свой ред коментира, че съдебната система в България трябва да бъде запазена от външно финансиране. Той подчерта, че не смята за нормално един магистрат да отива на обучение на издръжка на „Америка за България”. Народният представител беше категоричен, че никой не може да му докаже, че въпросната неправителствена организация е безпристрастна организация. „„Америка за България” си има много директна политическа линия и колкото и да се опитват да избягат, защото сега виждам, че в изданията на „Америка за България”, крайно време е да ги наричаме така, защото това са американски издания в България, започнаха да се появяват едни надписчета, че „Америка за България” може и да не споделя политическата линия. Ама какво ще рече това, вие наливате милиони в тях, пък не споделяте политическата линия. Този нов лозунг, с който се брандираха – „Американският оптимизъм среща българския потенциал”, на мен ми звучи като цинизъм. По-скоро американският оптимизъм среща българските лапачи на кинти, които се опитват тотално да подменят дневния ред на обществото!”, категоричен бе Александър Симов. \r\n   „Г-жа Цачева каза онзи ден на Лозан Панов, когато той си позволи да иска среща, незнайно защо, с министър-председателя Бойко Борисов и успоредно с това и с президента Радев, аз казах, може би той се опитва да се подслони под техните крила, обаче беше отрязан и от двете посоки. Обаче Цецка Цачева му каза – вижте какво, няма какво да идвате да говорите, донесете си написани предложенията, да ги видим и да се прави, ако в тях има смисъл, не е ли така?”, попита водещата Илиана Беновска. Събеседникът й отговори: „Ето чудо, намерихме казус, по който аз и г-жа Цачева сме съгласни!”.\r\n   На въпроса дали тези неща са обсъждани от ръководството на БСП, Александър Симов отговори, че предстои да бъдат обсъдени. Той подчерта, че би било некоректно да говори от името на БСП, всичко, казано дотук, е от негово име. \r\n  „Трябва ли Инспекторатът, който проверява по сигнал срещата „ЦУМ-гейт, в която участваше и вашият доскорошен колега от ИБ Георги Гергов, трябва ли да провери сигналите за Лозан Панов, за неговите срещи, политически, икономически и всякакъв друг вид зависимости?”, попита водещата Илиана Беновска. Александър Симов отговори: „Това е логично. Но имам едно леко предчувствие, че ако започне проверка срещу Лозан Панов един определен кръг медии отново ще изкарат как тоталитаризмът в България се завръща и ходещият по водата светец на българското правосъдие е жертва на уникален тормоз. По грантовете ще ги познаете!”.\r\nСимов се изказа и по темата за коалицията между ГЕРБ и „Обединените патриоти”, скандалите със снимките с нацистки поздрав на заместник-министри от квотата на „Обединените патриоти”. „Каква перспектива виждате пред себе си, като член на 44-то Народно събрание? Винаги съм Ви харесвала, извинявайте, че ще го кажа в личен план, дори да не съм била съгласна с някои Ваши мнения, за Вашата компетентност, остро перо, умение да анализирате проблемите и да ги представите по начин, по който те да не бъдат едностранчиви и да бъдат разбираеми за читателите. Как се чувствате, няма ли малко да Ви оковат в Народното събрание?”, попита водещата Илиана Беновска. Александър Симов беше категоричен, че няма как да го оковат. Той продължи, че по начина, по който тръгва сегашното Народно събрание, с всичките скандали, се надява то да има възможно по-кратък живот. \r\n   Александър Симов обясни, че кабинетът няма и един месец, а вече започват да гърмят кадровите му назначения. Той продължи, че се изумява от цинизма на това как някои хора продължават да оправдават безумието на снимките, които са изтекли в публичното пространство. „Единият се оказа, че е невинна жертва, но не е бил невинна жертва, когато е вдигал ръката си в хитлеристки поздрав! А другият сърцето му се разхлопа в момента, в който щяха да го уволняват, как така сърцето му малко не прескочи, когато си правеше снимките пред немските танкове!”, категоричен бе Симов. \r\n   „Мога ли да се обърна приятелски Сашо, и двамата сигурно ще се съгласим, че тези хора не блестят с голямо просвещение, да не ги обидя, по темата. Надали са, както ги нарекоха – нацисти, фашисти!”, отбеляза водещата Илиана Беновска. Събеседникът й отговори, че нацизмът много рядко е свързан с висшия интелект. Той продължи, че при съвременния неонацизъм някой може и да не познава Хитлер и да не е чел Розенберг, но почива върху определена предпоставка за това кой е виновен. Вероятно има неонацисти, които не знаят кои са били лидерите на Националсоциалистическата партия в Германия, но имат същото отношение към света. Фактът, че хора от кабинета са си позволили такива снимки говори най-малкото, че те трябва да бъдат отстранени. \r\n   В този момент в разговора се включи и следващия събеседник в студиото на „Беновска пита”, народният представител от ДПС Йордан Цонев. Той също изказа своето отношение към темата за скандалните снимки. Според него не е толкова важен въпросът какво знаят за национал-социализма двамата заместник-министри, по-важното е какво послание отправят те към обществото. „Не е важно дали е фашист, нацист, важно е думите, които отправя, посланията, действията, хората се влияят от публичните личности. Ако ти ще настроиш 300 – 400 хиляди българи по този начин, да мислят сегрегационно, да мислят, расистки, извинявай, но въобще не ме вълнува какво има в главата!”, категоричен бе политикът от ДПС. \r\n   „Какво искате да кажете, че БСП ли, това, което се поддържа в публичното пространство, че БСП всъщност е инициирала и екстраполирала тази атака със снимките, за да докаже, че в правителството на Борисов има нацисти в лицето на „Патриотите”?”, попита водещата Илиана Беновска. Йордан Цонев отговори, че не може да се доказва нещо, което го има и подчерта: „Те са вкарани във властта в България – фашистките партии в България! Така ги нарича Съветът на Европа. Този айпад затова го нося, за да Ви цитирам доклада на Комисията по расизма и нетолерантността, параграф 32, че в България има фашистки и ултранационалистически партии и те са изброени по имена – НФСБ и ВМРО-БНД, които са характерни с фашистката си идеология, с насаждането на антициганска пропаганда!”.\r\n   Александър Симов подчерта и факта, че вицепремиерът Валери Симеонов е превърнал с изказванията си скандала в международен. Той продължи, че този път и ПЕС, и АЛДЕ са излезли с много остри позиции по темата. Става въпрос за думите на Симеонов за майтапчийските снимки. Депутатът от БСП изрази мнение, че колкото и вицепремиерът да го отрича, това е част от вътрешното разбиране на Симеонов за политическата ситуация. „Ако това управление иска да продължи, Валери Симеонов трябва да бъде изхвърлен от кабинета! Той е човекът, който може да спаси коалицията между „Обединените патриоти” и ГЕРБ и неговото запъване на мост, според мен, ще бъде гнойната рана на това правителство!”, категоричен бе Симов. \r\n   „Какво съветвате Борисов?”, попита водещата Илиана Беновска. Събеседникът й отговори, че съветва премиера да се освободи от Валери Симеонов и да продължи политиката по освобождаване на всички кадри на „Обединените патриоти” и ГЕРБ, които проявяват симпатии към фашизма. На въпроса трябва ли да се освободи и от Красимир Каракачанов, Симов отговори, че това си е решение на Борисов. Каракачанов не се е забъркал в някакъв голям скандал, скандални в момента са думите на Валери Симеонов, който до шията е в пясъка на оправдаване на една човеконенавистна идеология, а това за майтапчийските снимки е черната черешка върху целия коктейл от глупости. \r\n     „А вие БСП в какво качество си позволявате да съветвате министър-председателя, Борисов, който 3 пъти е премиер?”, попита водещата Илиана Беновска. „Ние не го съветваме, ние настояваме за оставката на Симеонов, Борисов да прави каквото си иска, той си носи политическата отговорност. Не го съветваме, ние настояваме за оставката на вицепремиера, по-различно е! Съвети на този човек няма да давам, но настояване за един човек, оправдаващ човеконенавистнически идеи можем да имаме, нали? Това е нормална парламентарна практика при една демокрация, каквато все още сме, ако не продължи тази тенденция да пълним с хитлеристи средните нива на управление на България!”, категоричен бе Симов. \r\n     „А ще настоявате ли така сърцато също да се изяснят в средите на БСП някои неясноти по отношение дори и на това, за което говорихме, за избора на президента Радев, срещите на Корнелия Нинова с ген. Решетников, прословутите, за които нищо не разбрахме? Ще настоявате ли да се изясни и нейната роля за това защо беше уволнена като заместник-министър на икономиката, защо не беше върната на работа, защо стана член на ИБ, какви връзки има със съответните предприятия, няма да повтарям, които са били приватизирани или не? Нали Корнелия Нинова иска да бъде светъл лъч в политиката”, попита водещата Илиана Беновска. Симов отговори, че е готов да води този разговор и не бяга от него, но това е друга тема. В момента темата е какво правят в министерствата хора, които правят жестове, отречени от историята. \r\n   „Нека да светне този прожектор да освети всичко, което не е осветено, ще осветим и битието и морала на Валери Симеонов от ваша гледна точка!”, призова водещата Илиана Беновска. Йордан Цонев от ДПС я прекъсна и заяви, че битието и моралът на Валери Симеонов са много осветени, както и реториката му и политическите му възгледи, ясни са на цяла Европа, явно само в България не са ясни. \r\n     „Ще осветлим и въпроса защо БСП не намира допирни точки с ДПС в сегашното й издание, при положение, че по време, когато Вие не сте бил активен участник в тази партия, сте играли много пъти видимо и невидимо заедно! Ако започнем да се осветляваме, защото преди малко попитах Данаил Кирилов дали Лозан Панов е светъл лъч в съдебната ситема. Защото всички искаме осветляване, искаме да разберем кой къде е ходил, с кого се е срещал, какво крие!”, още веднъж призова водещата Илиана Беновска. Александър Симов подчерта, че в момента въпросът, който се опитват да изяснят, е какво правят в министерствата хора, които си правят майтапчийски снимки с жестове, които историята е отрекла. \r\nОтношението на БСП и ДПС към „Патриотите” и техния възход през последните години.\r\n     „Г-н Симов, защо не попитахте г-жа Корнелия Нинова и преди, пък и сега, какви са били представите и мненията й за „Патриотите”, когато тя се гласеше да станете коалиционни партньори? Какво се е променило, преди тя не беше разбрала що за нацисти са те, а сега изведнъж го разбра?”, попита водещата Илиана Беновска. Александър Симов заяви, че оценява това като грешка на БСП. Той продължи, че в БСП са разсъждавали за „Патриотите” като за възможен партньор заради това, което те са обявили като социални идеи. Народният представител от БСП изрази мнение, че възходът на „Патриотите” в последните години се дължи именно на тях, а не на патетичната националистическа реторика. Проблемът обаче е в това, че „Патриотите” са се отказали от всичките си социални идеи. „Забутаха ги под килима, обезкостиха ги в името на това няколко души да осъществят детските си мечти и да получат министерски кресла!”, категоричен бе Симов. \r\n   Йордан Цонев също се включи в темата като изрази мнение, че така наречената патриотична ниша в момента е във възход, БСП посяга към част от този електорат и прави реверанс, като не оценява, че не става въпрос за патриотизъм, а става въпрос за национализъм. Цонев обясни, че разликата между патриотизма и етнонационализма е огромна. Патриотизмът се оценява от всички партии, които мислят за България, а другото е заредено с конфликтност, особено тук на Балканите. „БСП имат чудесни патриотични идеи за защита на родното производство, защита на националния суверенитет в организациите, които представляваме, защита на националния интерес, това са патриотични идеи. Но да припознаваш заради тези патриотични идеи националистически формации, които от самото си създаване проповядват етнонационализъм, който поражда етнонационализъм, защото на Балканите е така. Сръбският национализъм поражда албански, македонският поражда албански, българският национализъм поражда турски и цялото това нещо е заредено с конфликтност! Това е най-вредното и опасно нещо, което може да се случи в България!”, обясни Йордан Цонев. Според него толерирането на националистически формации във властта води до събития, на които сме станали свидетели през 90-те години на миналия век в Югославия или до сегашните събития в Македония. В такъв случай ние бихме зачеркнали най-голямото достояние на българския преход – неговия мирен характер, който се дължи на българския етнически модел, който в една дума се характеризира с термина „заедност”. Отказ от национализмите и радикализмите в полза на обединяващия патриотизъм.\r\n   Йордан Цонев обясни, че в доклада, който е цитирал преди малко, ВМРО е най-остро критикувана. Затова всички опити партията на Красимир Каракачанов да се представя като по-мека, са абсолютен нонсенс. „Онзи ден Каракачанов, изправил се с четирима свои сподвижници от ВМРО, обяснява на ДПС какво било фашистката идеология, като казва, че това било срастване на държавата с политическата и икономическата власт. Ами драги, вземи да четеш малко, това е характеристика на тоталитарната държава, а ние не говорим за тоталитарната държава, макар фашистката също да е тоталитарна. Ние говорим за изповядването на фашистка идеология – разделение, мразене на другите раси, отричане на другите етноси. Това е ваша идеология и вие я изповядвате, думи като „скотове”, „човекоподобни”, „майки-кучки”, „имами, които вият като кучета”! представяте ли си, г-жо Беновска, какви чувства поражда това в един милион български мюсюлмани? Какви са, г-н Борисов, ответните чувства, които влизането във властта на тези хора поражда в един милион български граждани?”, попита Йордан Цонев. Той добави, че ответните чувства са такива, каквито не искаме да бъдат.\r\n    „Както попитах БСП на какво основание те ще дават съвети на Борисов какво да прави, сега ще попитам и Вас, на ДПС за съжаление тази година изборните резултати са ви най-ниските от 2005 г. досега. Освен това, остана доста неясно, не ми се коментира сега, историята ще го каже, кой защо напусна парламентарната група и парламента, това са си ваши неща, ще ги решите. Въпросът е следният, как вие ще постигнете това просвещение в обществото по темите, по които говорим и писмото, което споменах на Ахмед Доган, ако вие нямате достатъчно ресурс – кадрови, политически и ако щете медиен, защото това са важни надпартийни теми?”, попита водещата Илиана Беновска. Йордан Цонев заяви, че ДПС много добре са разяснили този проблем и са подкрепяли Бойко Борисов в усилията му да реформира България, да има европейски ред, да възроди икономиката. ГЕРБ обаче ще плати политическата цена за вкарването във властта на националистите. Ще я плати и в Европа, и в България. „Резултатите от изборите не го изискваха, ДПС заяви достатъчно ясно на г-н Борисов, че ние няма да участваме във властта, но ще подкрепим една програма на Европейска България, защото България, българският избирател определи ГЕРБ да управлява! Защо не го направи, защо са му тези хора, които нито в Европа ги искат, нито в България?”, попита Йордан Цонев.\r\nДОСТ.\r\n    „Подкрепихте ли писмото на почетния председател на ДПС Ахмед Доган за обединяващия патриотизъм, който поставя на дневен ред точно тези въпроси – надпартийни?”, обърна се водещата към Александър Симов. Той отговори, че би му било трудно да не подкрепи това писмо, защото е бил кандидат за народен представител в Кърджали. „Там на място видях какво представлява онази външна заплаха, която нахлу през границата и се опита с черните си ръце да има участие в българските избори. Говорим за ДОСТ и за преките им връзки с режима на Ердоган!”, категоричен бе Симов. Той обясни, че е подел инициативата около ДОСТ да бъде изграден санитарен кордон от всички останали партии, за да се покаже, че тази партия се оценява като реална заплаха за българската демокрация и на българския модел на съжителство, който в някои отношения е много по-добър от това, което имат на Запад като модели. „Затова Ви казвам, че ние дори да бяхме търсили „Патриотите” за коалиция никога нямаше да търпим подобни нацистки изцепки, каквито ни демонстрират те с кадрите си в тази власт!”, подчерта Симов.  \r\n     „Преди малко г-н Симов каза за „черната ръка” на ДОСТ, която се мъчи да нахлуе през границата в България. Вие получихте подкрепа от ГЕРБ срещу ДОСТ!”, обърна се водещата към Йордан Цонев. Той не се съгласи с нея и обясни, че ДОСТ съществува и е била отглеждана под благосклонния поглед на българските институции в последните две години. Благосклонно цялата държава е гледала как Дианета финансира цяло едно вероизповедание, благосклонно службите са гледали как агентите на една чужда държава работят на терен, благосклонно сме гледали как се регистрират партии с участието на дипломати. Държавата е толерирала целия този процес през последните две години, защото в противен случай него нямаше да го има. \r\n   „Чий продукт тогава е ДОСТ, турско-гербаджийски, турско-тайни служби, къде е Турция?”, попита водещата Илиана Беновска. Йордан Цонев отговори, че не е казвал, че ДОСТ е продукт на ГЕРБ, казал е, че държавата не си е свършила работата, институциите не са си свършили работата и са гледали благосклонно този изключително опасен за България процес. Според Цонев са гледали едва ли не с нарцистична сладост как ДПС ще се изпокарат помежду си и ще се разцепят, но се е оказало всъщност, че ДОСТ не е проблем на ДПС, а е национален проблем. \r\n   „Веднага и към двамата, може би ДОСТ все още не е неутрализирана, Вие знаете, че днес президентът Ердоган ще поеме и кормилото на Партията на справедливостта и развитието. Вашият председател Карадайъ каза, че няма да бъдете против Турция!”, обърна се водещата Илиана Беновска към политика от ДПС. Той категорично заяви, че ДПС няма да бъде нито против Турция, нито против някоя друга наша съседна държава. „ДОСТ не е политическа партия, а процес и е добре българското общество да го разбере, ДОСТ е процес, много, много опасен за България!”, категоричен бе народният представител от ДПС.\r\n     На свой ред Александър Симов изрази мнение, че ДОСТ все още не е изчезнал като заплаха в България. Той се съгласи с Йордан Цонев, че България през последните две години упорито си е затваряла очите пред тази заплаха. „В Кърджали на терен дори беше ясно кои са дошлите представители на турските служби, за да помагат на ДОСТ в тяхната кампания. Затваряха си очите пред складовете с храни за потенциално купуване на гласове. Междувременно ГЕРБ търпяха Лютви Местан да гласува заедно с тях по най-важните законопроекти. Така че смятам, че оттук нататък, надявам се българското общество поне го осъзна това като голяма тема. В началото, преди да започнат изборите, по тази тема почти не се говореше или се говореше с насмешка. В течение на кампанията обаче темата стана номер едно, просто защото това е най-важната тема за България!”, завърши Александър Симов разговора си с Илиана Беновска в седмичното обзорно политическо предаване „Беновска пита” по „Канал 3“ и „Радио К2.", "date": "2017-05-22", "title": "Александър Симов: Лозан Панов, ако Инспекторатът към ВСС го проверява, „грантовите капиталци” ще тръбят, че тоталитаризмът се завръща"}
{"url": "http://www.focus-news.net/news/2017/05/22/2396791/varna-rabotodateli-zhelaeshti-da-naemat-grazhdani-na-treti-darzhavi-za-sezonna-zaetost-veche-mogat-da-podavat-dokumentite-si-v-regionalnata-sluzhba-po-zaetostta.html", "text": "Агенцията по заетостта предприема спешни мерки във връзка с настъпването на активния туристически сезон с цел улесняване работодателите при наемането на работници – граждани на трети държави, в районите по Черноморието с най-развит туризъм. Това съобщиха за  от Дирекция „Регионална служба по заетостта” във Варна. Работодателите, желаещи да наемат такива работници за случаите на сезонна заетост до 90 дни, от днес могат да подават документите си директно в офиса на Регионалната служба по заетостта във Варна, а не както беше до този момент да правят това само в Агенцията по заетостта в София. В подкрепа на работодателите на разположение ще бъдат подготвени експерти.\r\nМарияна ВАЛЕНТИНОВА", "date": "2017-05-22", "title": "Варна: Работодатели, желаещи да наемат граждани на трети държави за сезонна заетост, вече могат да подават документите си в Регионалната служба по заетостта"}
{"url": "http://www.focus-news.net/news/2017/05/22/2396792/sliven-liftat-za-karandila-veche-prevozva-i-velosipedi.html", "text": "Нова възможност за велосипедистите предлага въжена линия Сливен - Карандила. Приключи монтажът на 20 приспособления, чрез които може да се превозват велосипеди, съобщи пред  Енчо Петров, управител на „Пътнически превози“, дружеството, което стопанисва лифта. Предстои монтаж на още около 15 съоръжения. „Транспортирането на велосипеди с въжена линия се прави на много места в страната. Преценихме, че трябва да го направим възможно и в Сливен, за да бъде удобно за колоездачите и туристите“, посочи Петров.\r\nПътническа въжена линия Сливен – Карандила е въведена в експлоатация през 1974 година. С нея се стига най-бързо от и до местността Карандила. Пътува се за 20 минути, като скоростта на въжената линия е 1.6 м/с.", "date": "2017-05-22", "title": "Сливен: Лифтът за Карандила вече превозва и велосипеди"}
{"url": "http://www.focus-news.net/news/2017/05/22/2396794/porachkata-za-tol-sistemata-e-vremenno-spryana-zaradi-postapili-zhalbi.html", "text": "Процедурата за възлагане на обществената поръчка за проектиране, изграждане и въвеждане на електронна система за събиране на тол такси от автомобилите над 3,5 т. е временно спряна поради постъпилите в петък - 19 май, три жалби. Това съобщиха от пресцентъра на . Всички действия по процедурата спират до произнасяне на компетентните органи. Шест оферти бяха подадени преди да изтече крайния срок за участие в обществената поръчка за проектиране, изграждане и въвеждане на ТОЛ-системата за таксуване на автомобилите над 3,5 т., която ще замени сегашните винетки за събиране на пътни такси. Срокът за изпълнение на обществената поръчка е 19 месеца, а индикативната ѝ стойност е 200 млн. лв. без ДДС. 300 млн. са приходите на годишна база от таксите за винетки към 2016 година в АПИ. Прогнозите са, че от ТОЛ-такси още първата година те ще нараснат минимум с 500 млн. лева. Процедурата за ТОЛ-системата е в ход от 1 година и 45 дни.", "date": "2017-05-22", "title": "Поръчката за ТОЛ-системата е временно спряна заради постъпили жалби"}
{"url": "http://www.focus-news.net/news/2017/05/22/2396795/varna-zooparkat-otbelyazva-mezhdunarodniya-den-na-biologichnoto-raznoobrazie.html", "text": "Редки и защитени видове, много от които са част от българската фауна, се отглеждат в зоопарка във Варна. Това каза за  Иванка Стоянова, директор на Зоопарк – Варна. Сред тях са скален орел, бухал, белоопашат мишелов, обикновен мишелов, червен ангъч, черен лебед, розов и къдроглав пеликан. Във варненския зоопарк има и представители на хищните котки. \r\nСтоянова каза, че за Международния ден на биологичното разнообразие в зоопарка е предвидено събитие. „Подготвили сме специални изненади за нашите посетители. От 11.00 часа ще запознаваме присъстващите с редките и застрашени видове, които отглеждаме в нашия зоопарк. Ще засегнем още една тема – много хора не знаят към коя институция да се обърнат и какво да направят тогава, когато открият мъртво или ранено защитено животно. Ще беседваме и върху това“, посочи Иванка Стоянова.\r\nМарияна ВАЛЕНТИНОВА", "date": "2017-05-22", "title": "Варна: Зоопаркът отбелязва Международния ден на биологичното разнообразие"}
{"url": "http://www.focus-news.net/news/2017/05/22/2396796/sport-barselona-shte-obyavi-imeto-na-noviya-trenyor-na-otbora-na-29-may.html", "text": "Името на новия треньор на испанския клубен отбор по футбол Барселона ще стане известно на 29 май. Това се казва в съобщение, публикувано на . \r\nНастоящият наставник на Барселона Луис Енрике напуска поста си в края на сезона. Сред кандидатите за негов наследник са Хуан Карлос Унсуе, асистент на Луис Енрике, настоящият  треньор на Атлетик Ернесто Валверде и Роналд Куман, мениджър на Евертън.", "date": "2017-05-22", "title": "Спорт: Барселона ще обяви името на новия треньор на отбора на 29 май"}
{"url": "http://www.focus-news.net/news/2017/05/22/2396788/kyustendil-zapochna-priemane-na-zayavleniya-za-uchastie-v-praznika-na-chereshata.html", "text": "В Кюстендил започна приемане на заявления за участие в Празника на черешата. Това съобщиха за  от отдел „Култура и духовно развитие” към Община Кюстендил. Заявленията за участие се приемат до 15 юни, а самият празник ще се проведе на 24 и 25 юни. Участниците са разделени в две категории: в конкурса за най-едра череша, най-атрактивно вешало и най-красив черешов щанд, както и за участие със занаятчийски произведения.  \r\nПрограмата на двудневния празник включва изложба-базар на череши и черешови произведения, изложение на занаятчии и производители, както и арт-работилници за деца. Тази година ще бъдат представени перспективни сортове череши за страната и района от Института по земеделие – Кюстендил. Ще се проведат конкурсите за най-едра череша, най-атрактивно вешало, най-красив черешов щанд, най-оригинално занаятчийско произведение на тема череша и фолклорният празник „Черешчица род родила”. Във втория ден от празника ще се проведе и кулинарна надпревара „Череши в кухнята”. Организатори на десетото издание на Празника на черешата са Община Кюстендил и Институт по земеделие – Кюстендил.\r\nВенцеслав ИЛЧЕВ", "date": "2017-05-22", "title": "Кюстендил: Започна приемане на заявления за участие в Празника на черешата"}
{"url": "http://www.focus-news.net/news/2017/05/22/2396793/vidin-nivoto-na-reka-dunav-se-ponizhi-s-30-sm-kray-lom-za-izminaloto-denonoshtie.html", "text": "Нивото на Дунав се понижи с 4 см в началото на българския участък на реката при с. Ново село и водният стоеж е 336 см, съобщиха от местната . Във Видин за последното денонощие е регистрирано понижение с 24 см, нивото на реката е 375 см. Край Лом водният стоеж е 404 см, отчетено е понижение на нивото с 30 см. Край Оряхово речното ниво се е понижило също с 26 см, водният стоеж там е 296 см. Температурата на водата край Ново село е 18,6 градуса, а край Оряхово е 19 градуса.", "date": "2017-05-22", "title": "Видин: Нивото на река Дунав се понижи с 30 см край Лом за изминалото денонощие"}
{"url": "http://www.focus-news.net/news/2017/05/22/2396797/politica-srabskite-spetsialni-chasti-zapochnaha-parashutno-obuchenie-v-rusiya.html", "text": "Военнослужещи от сръбските специални части са започнали парашутно обучение в Русия, съобщава сръбското електронно издание , като се позовава на източници от Министерството на отбраната в Белград.\r\nПо време на обучението ще бъдат извършени тренировъчни скокове с новият парашут \"Аrbalet 2\", който предстои да бъде приет на въоръжение в сръбската армия, както и с нов модел специален парашут, пригоден за скокове от височина от 1 200 до 4 000 м. върху терен с ограничена повърхност и препятствия в околната среда.\r\nСпоред Министерството на отбраната обучението в Център 309 за подготовка на въздушно-десантните войски на Русия се извършва от руски инструктори, а в него са включени и представители на въоръжените сили на Беларус.\r\nВ официалното съобщение се уточнява, че главната цел на обучението е повишаване на оперативните и бойни възможности на армията и в програмата са включени по 20 парашутни скока.\r\nСръбското електронно издание Вlic припомня, че от 5 до 16 юни 2017 г. десантните войски на Русия, Сърбия и Беларус ще проведат съвместно учение \"Славянско братство 2017\" в района на град Брест, Югозападен Беларус..Тереза Герова", "date": "2017-05-22", "title": "Politica: Сръбските специални части започнаха парашутно обучение в Русия"}
{"url": "http://www.focus-news.net/news/2017/05/22/2396790/parviyat-balgarski-kosmonavt-georgi-ivanov-e-nastanen-rano-tazi-sutrin-vav-vma.html", "text": "Първият български космонавт Георги Иванов е настанен рано тази сутрин във ВМА. Това съобщиха за от пресцентъра на .Най-вероятно става дума за инсулт. Няма данни за травми в главата и мозъка. В момента той  е настанен  за лечение и наблюдение в Клиниката интензивна терапия към болницата. Георги Иванов е първият български космонавт. Роден е в Ловеч на 2 юли 1940 година. На 1 март 1978 г. e избран за космонавт във втората група от програмата „Интеркосмос\". На 10 април 1979 г., в 20 часа и 34 минути московско време е изстрелян в орбита около Земята космическият кораб „Союз-33“, с международен екипаж, с командир на полета Николай Рукавишников. В Космоса Георги Иванов прекарват 1 ден, 23 часа и 1 минути.\r\nДеница КИТАНОВА", "date": "2017-05-22", "title": "Първият български космонавт Георги Иванов е настанен рано тази сутрин във ВМА"}
{"url": "http://www.focus-news.net/news/2017/05/22/2396801/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-23-may.html", "text": "„Софийска вода” временно ще прекъсне водоснабдяването в някои части на столицата на 23 май, съобщиха от . Във вторник във връзка с изпълнение на инвестиционен проект за изграждане на главен канализационен клон по бул. „Лазар Михайлов“ кв. „Бенковски“ се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бул. „Лазар Михайлов“ от ул. „Знание“ до ул. „Глас народен“; ул. „Стар кладенец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Геле Китов“ ъгъла с бул. „Лазар Михайлов“.\r\nВъв вторник във връзка с подмяна на пожарни хидранти и спирателни кранове до бл. 56 жк. „Илинден“, се налага спиране на водоподаването от 10:00  до 19:00 часа на клиентите на „Софийска вода”, живеещи в района на: бл. 60, бл. 59, бл. 58, бл. 57 и бл. 56;  по ул. „Найчо Цанов“  от бул. „Вардар“ до ул. „Атанас Хранов“  и  бл. 73, бл.74, бл.75 и бл. 79. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Матов“ ъгъла с ул. „Атанас Хранов“.  \r\nВъв вторник във връзка с подмяна на сградно водопроводно отклонение на ул. „Елин Пелин“ жк. „Лозенец“, се налага спиране на водоподаването от 9:00  до 18:00 часа на клиентите на „Софийска вода”, живеещи в района на: ул. „Елин Пелин“ от ул. „Митрополит Кирил Видински“ до ул. „Арх. Йордан Миланов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Елин Пелин“ ъгъла с ул. „Митрополит Кирил Видински“ .  \r\nВъв вторник във връзка с подмяна на сградно водопроводно отклонение на ул. „Тунджа“ Център, се налага спиране на водоподаването от 9:00  до 19:00 часа на клиентите на „Софийска вода”, живеещи в района на: ул. „Тунджа“ от ул. „Св. Иван Рилски“ до ул. „Прага“;  по ул. „Стрешер“ от ул. „Тунджа“ до ул. „Доспат“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тунджа“ ъгъла с ул. „Св. Иван Рилски“.", "date": "2017-05-22", "title": "„Софийска вода” временно ще прекъсне водоснабдяването в някои части на столицата на 23 май"}
{"url": "http://www.focus-news.net/news/2017/05/22/2396798/ministar-boil-banov-shte-uchastva-v-redovnoto-zasedanie-na-saveta-na-evropeyskiya-sayuz-vav-format-obrazovanie-mladezh-kultura-i-sport-v-bryuksel.html", "text": "Министърът на културата Боил Банов ще участва в редовното заседание на Съвета на Европейския съюз във формат „Образование, младеж, култура и спорт“ в Брюксел, съобщиха от . В дневния ред на Сесията по култура и аудиовизия за 23 май се предвижда приемането на Заключения на Съвета относно стратегически подход на Европейския съюз към международните културни отношения, както и постигането на общ подход по Предложение за директива на Европейския парламент и на Съвета за изменение на Директива 2010/13/ЕС за координирането на някои разпоредби, установени в закони, подзаконови и административни актове на държавите членки, отнасящи се до предоставянето на аудиовизуални медийни услуги, с оглед на променящата се ситуация на пазара.   \r\n      В рамките на визитата си министър Банов ще се срещне с Тибор Наврачич – член на Европейската комисия, отговарящ за образованието, младежта, културата и спорта, с Ярослав Пиетрас, ресорен Генерален директор в Генералния секретариат на Съвета, с Мария Габриел, член на Европейския парламент и настоящ кандидат за български Комисар в Европейската комисия и с Ева Майдел, член на Европейския парламент. По време на тези срещи той ще обсъди с тях българските приоритети в областта на културата, аудиовизията и авторските права, както и програмата на събитията, които ще се проведат по време на Българското председателство на Съвета на Европейския съюз през 2018 г.", "date": "2017-05-22", "title": "Министър Боил Банов ще участва в редовното заседание на Съвета на Европейския съюз във формат „Образование, младеж, култура и спорт“ в Брюксел"}
{"url": "http://www.focus-news.net/news/2017/05/22/2396804/v-pekin-zapochna-20-ata-konferentsiya-na-komiteta-za-opazvane-na-okolnata-sreda-v-antarktida-v-koyato-uchastvat-predstavitelite-na-balgariya-prof-hristo-pimpirev-i-dragomir-mateev.html", "text": "В Пекин започна 20-ата юбилейна конференция на Комитета за опазване на околната среда в Антарктида, на която представители на България са проф. Христо Пимпирев и Драгомир Матеев, съобщиха от \r\nНа нея ще бъдат обсъждани всички въпроси, свързани със защитата на уникалната природа, животинския и растителния свят на Ледения континент. \r\nПри откриването на конференцията със специални мемориални плакети с пингвин бяха наградени представителите само на 7 държави, сред които и проф. Пимпирев - за активната му роля за опазване на околната среда в Антарктида. \r\nВъв вторник е официалното откриване на 40-ото консултативно съвещание по Антарктическия договор, което по същество е правителството на Ледения континент. България е пълноправен член заедно с 29 държави и вече 20 години от 1998 г. насам управлява една десета част от планетата.", "date": "2017-05-22", "title": "В Пекин започна 20-ата конференция на Комитета за опазване на околната среда в Антарктида, в която участват представителите на България проф. Христо Пимпирев и Драгомир Матеев"}
{"url": "http://www.focus-news.net/news/2017/05/22/2396803/telegraf-makedoniya-mesets-predi-iztichaneto-na-mandata-spetsialnata-prokuratura-na-makedoniya-otnovo-sabira-mediite.html", "text": "Специалната прокуратура на Македония свиква пресконференция по обяд в понеделник, пише електронното издание . Съобщението за планираното събитие бе обявено още в неделя чрез пост в социалната мрежа „Фейсбук“, без обаче да бъдат представяни допълнителни подробности.\r\nПоследната пресконфренция на Специалната прокуратура бе проведена преди около три месеца, когато бе обявено предприемането на разследване срещу управителя на „Трансмет“ Сеад Кочан.\r\nИзданието припомня, че мандатът на Специалната прокуратура изтича през месец юни. Катица Янева призова многократно Събранието да продължи мандата на органа, подчертавайки, че законовият срок от 18 месеца е твърде кратък.Тереза Герова", "date": "2017-05-22", "title": "„Телеграф“ (Македония): Месец преди изтичането на мандата: Специалната прокуратура на Македония отново събира медиите"}
{"url": "http://www.focus-news.net/news/2017/05/22/2396802/sliven-politsiyata-razsledva-sluchay-na-unishtozheni-300-chereshovi-dravcheta.html", "text": "Служители на Районно управление „Полиция” – Сливен работят по случай на унищожени овощни дръвчета, съобщиха от Областната дирекция на МВР. Сигналът е постъпил вчера. Неизвестен извършител е унищожил 300 броя тригодишни черешови дръвчета, засадени в овощна градина, намираща се в землището на сливенското село Блатец. Насажденията са собственост на 32-годишен мъж от град Сливен. Нанесената щета е за около 1500 лева. По случая е образувано досъдебно производство.", "date": "2017-05-22", "title": "Сливен: Полицията разследва случай на унищожени 300 черешови дръвчета"}
{"url": "http://www.focus-news.net/news/2017/05/22/2396799/kalina-georgieva-obshtina-dobrich-firmata-organizirala-drift-shouto-shte-pochisti-sas-svoi-sredstva-ostanalite-sledi-ot-gumi.html", "text": "Фирмата, организирала дрифт шоуто на 20 май, ще почисти със свои средства останалите следи от гуми. Това заяви Калина Георгиева, секретар на Община град Добрич, предаде кореспондент на . След съботното вечерно зрелищно шоу в социалните мрежи се появиха негативни коментари на недоволни граждани по повод вида на площад „Демокрация“. По протежение на целия площад по плочките са останали черни следи от автомобилни гуми. „Поемаме си отговорността. Организаторите ще финансират почистването. Това няма да струва нищо на гражданите на Добрич. Това не е прецедент да се правят такъв тип дрифт шоута. Ежегодно това се прави пред сградата на парламента в Букурещ. Организираме почистването, препаратът пристига днес“, каза Калина Георгиева.\r\nЖулиета НИКОЛОВА", "date": "2017-05-22", "title": "Калина Георгиева, Община Добрич: Фирмата, организирала дрифт шоуто, ще почисти със свои средства останалите следи от гуми"}
{"url": "http://www.focus-news.net/news/2017/05/22/2396805/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Специалната прокуратура на Македония свиква пресконференция по обяд в понеделник, пише електронното издание . Съобщението за планираното събитие бе обявено още в неделя чрез пост в социалната мрежа „Фейсбук“, без обаче да бъдат представяни допълнителни подробности.\r\nПоследната пресконфренция на Специалната прокуратура бе проведена преди около три месеца, когато бе обявено предприемането на разследване срещу управителя на „Трансмет“ Сеад Кочан.\r\nИзданието припомня, че мандатът на Специалната прокуратура изтича през месец юни. Катица Янева призова многократно Събранието да продължи мандата на органа, подчертавайки, че законовият срок от 18 месеца е твърде кратък.\r\n*** Продължаващата криза между Турция и съюзниците й от НАТО за използването на „Инджирлик“ подхранва спекулациите, че Алиансът може да засили ролята си в базата на остров Крит, пише гръцкото електронно издание .\r\nИзточник на редакцията твърди, че в последно време военноморската база „Суда бей“ е използвана много по-активно, отколкото в миналото. \r\nЕдин от аспектите на по-изразното американско присъствие в Гърция проличава от все по-честите съвместни обучения, включващи американски единици и гръцки специални сили, отбелязват източниците на изданието. \r\nТ.нар. споразумение за сътрудничество в областта на отбраната между Гърция и САЩ, което предоставя на американците съоръженията на „Суда бей“, и което се подновява ежегодно, сега вероятно ще бъде преподписано за срок от пет години, твърдят източниците.\r\nНалице са опасения, че напрежението между Вашингтон и Анкара може да се разпространи в Егейско море, което Турция често използва като арена, на която да демонстрира военната си мощ.\r\n*** По повод продължаващото напрежение в региона на Западните Балкани сръбското електронно издание  публикува съотношението на числеността и въоръжението на армиите на отделните страни, като се аргументира с \"претенциите за създаването на Велика Албания, избора на бившия член на Албанската национална армия (АНО) Талат Джафери за председател на парламента в Скопие, освобождаването на Рамуш Харадинай от съдебно преследване във Франция и на изпращането на 130 американски военнослужещи, и на хеликоптери \"UH-60 Black Hawk\" като подкрепление на силите на КФОР.\r\nСпоред Вlic \"дрънкането на оръжие\" в региона продължава, въпреки че всеки конфликт може да доведе до всеобща катастрофа, а \"напрежението не се намалява от изявленията на Харадинай, че границата между Косово и Черна Гора трябва да се промени\".\r\nИзданието смята, че в сравнение с армиите на Албания, Македония и с местните и международни сили, разположени в Косово, Сърбия е най-мощният военен фактор за опазването на мира в региона.\r\nКато доказателство за това твърдение се посочват изявления на сръбски военни експерти, след последните учения \"Челик\"(\"Желязо\"), проведени на полигона Никинци, Северозападна Сърбия. \r\nВlic цитира военновъздушният експерт Петър Войнович, който смята че \"макар възникването на нов въоръжен конфликт да е малко вероятно, ако това все пак се случи, сравнението на военните ефективи и бързото им използване, позволява да се твърди, че Сърбия има завидната способност да защити сръбския анклав в северната част на Косово, но е драматично по-слаба в цялост, тъй като не е член на НАТО\".\r\nСпоред Войнович \"Сърбия ще бъде няколко пъти по-слаба във всяка военна операция, която продължи повече от няколко дни\".\r\nПолитическият анализатор Душан Янич смята, че всяко сравнение на въоръжените сили води до усложняване на присъствието на НАТО в Косово и Македония. Според него \"числата не означават нищо, ако съотношението на силите е ясно\".\r\nАнализаторът Александър Радич твърди, че много по-важна от съотношението на въоръжените сили е готовността за водене на бой от страна на народа, като привежда за пример събитията от 90-те години в бивша Югославия. \r\nВlic цитира изявлението на генералният секретар на НАТО Йенс Столтенберг, според което Прищина не разполага с тежки въоръжения, но допълва, че в Косово вече е формирана специалната антитерористична част \"Росу\", която през зимата е била  използвана за спиране на т.нар. \"сръбски влак\" от Белград за Косовска Митровица.\r\nИзданието допълва, че с население от 7 143 921 души и брутен вътрешен продукт от 37,76 млрд. долара, Сърбия е демографски и икономически по-силна в сравнение с Албания (3 038 594 души население и 11,9 млрд. брутен вътрешен продукт) и Македония (2 100 025 души и 10,0 млрд. брутен вътрешен продукт).\r\nВ края на коментара си Вlic цитира косовският политически анализатор Албин Малику, според който \"народът не трябва да възприема военнолюбивите изявления на лидерите и единственото решение за намаляване на напрежението е равноправния диалог\".\r\n*** Турция трябва да започне да предлага китайска храна, да разбира китайската култура и да наема персонал, владеещ китайски език, ако иска да привлече повече туристи от Китай, пише . \r\nГенералният директор на Wanda Realm Beijing подчерта, че икономическото сътрудничество между Анкара и Пекин се развива бързо и се очаква следващата година компанията да отвори в Истанбул първия си хотел в чужбина. \r\n„Хотелът ще внесе китайска култура в Истанбул. Тази инвестиция е добър пример за бъдещи взаимоотношения между две страни, основани на новата инициатива за Път на коприната“, обясни директорът. Той допълни, че около 120 млн. китайски туристи пътуват в чужбина всяка година и харчат около 300  млрд. долара.\r\n***", "date": "2017-05-22", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/05/22/2396807/kardzhali-okolo-41-000-kasa-tsigari-bez-aktsizen-banderol-sa-otkriti-i-izzeti-pri-spetsializirana-operatsiya-na-teritoriyata-na-oblastta.html", "text": "Около 41 000 къса цигари без акцизен бандерол са открити и иззети при специализирана операция на територията на област Кърджали за опазване на обществения ред и противодействие на престъпността в малките и отдалечени населени места. Това съобщиха от . Най-голямото количество – 40 000 къса, полицаите са намерили при проверка на „Мерцедес“ с пловдивска регистрация и 26-годишен водач с инициали З.З. Автомобилът бил спрян на разклона за село Кирково, след като влязъл от Гърция. В тайници на различни места били открити 2 000 кутии цигари без бандерол. Стоката е иззета и е на съхранение в полицейското управление в Кирково. Образувано е незабавно производство и водачът е задържан за срок до 24 часа. Работата по случая продължава разследващ полицай. \r\nОстаналите количества цигари са намерени при проверка на лек автомобил „Опел“ с 27-годишен водач с инициали С.М. и на 47-годишен с инициали С.А. Стоката е иззета, а на двамата мъже са съставени актове по Закона за акцизите и данъчните складове.", "date": "2017-05-22", "title": "Кърджали: Около 41 000 къса цигари без акцизен бандерол са открити и иззети при специализирана операция на територията на областта"}
{"url": "http://www.focus-news.net/news/2017/05/22/2396808/konstantin-arabadzhiev-kzp-potrebitelite-proyavyavat-interes-kam-iznesenite-priemni-i-otkrivat-polzi-v-tyah.html", "text": "Рекламация за некачествени телекомуникационни устройства и битови уреди е сред най-честите оплаквания на потребителите. Това каза за  Константин Арабаджиев, член на КЗП, по повод изнесената приемна на Комисията, която се проведе в Пловдив. По думите му потребителите в региона не правят изключение, като най-честите сигнали са за закупена дефектна стока или некоректна информация за даден продукт или услуга. Арабаджиев добави, че изнесените приемни са полезни, както за институцията, така и за потребителите. „За нас това ни дава възможност в директен контакт да се запознаем с казуси от различни региони, разказани директно от потребителя. През изминалите две седмици изнесени приемни се проведоха в Русе и Благоевград, това ни позволя да отчетем някои специфики на търговската дейност в различните региони и да дадем насоки при осъществяването на контрола. След провеждането на последната приемна в Пловдив, може да се каже, че потребителите проявяват интерес към инициативата и откриват ползи в нея“, обясни той. Константин Арабаджиев добави, че целта на КЗП ще бъде да поднови инициативата с изнесените приемни в страната, тъй като чрез тях гражданите се насърчават да бъдат активни и запознати с правата си. Междувременно сигнали могат да се подават чрез сайта на КЗП, телефона на потребителя и в регионалните офиси на Комисията, каза още Арабаджиев.", "date": "2017-05-22", "title": "Константин Арабаджиев, КЗП: Потребителите проявяват интерес към изнесените приемни и откриват ползи в тях"}
{"url": "http://www.focus-news.net/news/2017/05/22/2396810/targovishte-nepalnoleten-podsadim-osaden-za-iznasilvane-ubiystvo-i-bludstveni-deystviya-obzhalva-pred-sada-8-godishna-prisada.html", "text": "Ахмед Мехм от село Гагово, Община Попово, осъден на първа инстанция за изнасилване, блудство и за убийството на 74-годишна жена, както и за блудствени действия с непълнолентно момиче, обжалва днес пред Варненския апелативен съд 8 годишна присъда на Окръжен съд - Търговище. Това съобщиха от .\r\nПресслужбата на съда припомня, че в края на февруари тази година първата съдебна инстанция призна вината на непълнолетния Ахмед за това, че на 18 април 2015 г., на пътя между с.Гагово и град Опака, обл. Търговище, чрез употреба на сила изнасилил 74 годишна жена, с тежка деменция. Издевателството било брутално и съпроводено с причиняване на три средни телесни повреди на пострадалата - счупена гръдната кост, натрошени ребра, контузия на белия дроб. След изнасилването последвали блудствени действия. Ден по-късно, заради тежките поражения върху организма, възрастната жена починала. Съдът в Търговище е признал вината на Ахмед и за убийството й, извършено по особено мъчителен за жертвата начин.\r\nПървата съдебна инстанция е осъдила подсъдимия и за друго блудство, извършено 7 месеца по-късно в с.Гагово спрямо момиче, ненавършило 14 години, което е с 95% инвалидност. И това блудство било с употреба на сила. За всяко едно от престъпните деяния непълнолетният е получил различни по размер присъди, но на основание чл.23 НК, съдът му е присъдил да изтърпи най-голямото от присъдените наказания – 8 години лишаване от свобода, което да бъде изтърпяно в  поправителен дом. \r\nРодителите на непълнолетния подсъдим са осъдени да заплатят на роднина на починалата жена обещетение в размер на 30 000 лева. Общият размер на присъдените разноски по делото и таксата върху уважения граждански иск възлиза на 8060 лв.\r\nЗащитата на непълнолетния младеж твърди пред въззивния съд, че обвиненията не били доказани по несъмнен начин и се основавали единствено на самопризнанията на Ахмед. За разлика от тях, прокуратурата настоява присъдата на първата съдебна инстанция да бъде потвърдена като законосъобразна, справедлива и съобразена с непълнолетната възраст на подсъдимия.\r\nВарненският апелативен съд ще се произнесе с решение в установения от закона срок.", "date": "2017-05-22", "title": "Търговище: Непълнолетен подсъдим, осъден за изнасилване, убийство и блудствени действия, обжалва пред съда 8 годишна присъда"}
{"url": "http://www.focus-news.net/news/2017/05/22/2396811/blagoevgrad-obshtina-gotse-delchev-i-uchebnite-zavedeniya-v-grada-organizirat-traditsionno-praznichno-shestvie-na-24-may.html", "text": "24 май – Денят на славянската писменост и българската просвета и култура и тази година ще бъде отбелязан тържествено в Гоце Делчев. Това съобщиха от . По повод празника Община Гоце Делчев и учебните заведения в града организират традиционно празнично шествие, което ще тръгне в 11.00 от площад „Гоце Делчев”. То ще премине през улица „Търговска” и ще завърши на площад „Македония” пред Дома на културата. Шествието ще бъде водено от военен духов оркестър и в него по традиция ще участват кметът на общината, заместник-кметовете, Неврокопският митрополит Серафим, народните представители от Гоце Делчев, председателят на Общинския съвет, общински съветници и випускници. \r\nПразничната програма по повод 24 май ще започне в 11.30 часа на площад „Македония” пред Дома на културата. По време на нея ще бъдат наградени изявени учители и ученици от учебните и детски заведения в общината. След това, празникът ще продължи с концерт на местни групи и изпълнители.", "date": "2017-05-22", "title": "Благоевград: Община Гоце Делчев и учебните заведения в града организират традиционно празнично шествие на 24 май"}
{"url": "http://www.focus-news.net/news/2017/05/22/2396806/arh-zdravko-zdravkov-zhelanieto-ni-e-pl-sv-nedelya-otnovo-da-bade-na-horata-i-da-bade-svarzan-peshehodno-s-bul-vitosha.html", "text": "Желанието ни е пл. „Св. Неделя“ отново да бъде на хората. Това каза пред журналисти главният архитект на София Здравко Здравков, след като направи отчет на работата си, предаде репортер на . „Все още сме на етап задание, което искаме след като бъде изработено, да се подложи на обществено обсъждане. В ранна фаза искаме да чуем мнението на хората, за да може когато възложим проекта, да имаме решение поне на 30% на самата задача. Тоест да сме казали ясно какво очакваме от това пространство, а не да получим проекти с различни решения, които после да ни хвърлят в една или друга  посока. Целим обвързаност на пешеходните връзки – липсващите парченца от пъзела и освобождаването на това пространство от автомобили. Сега, когато минете покрай площад „Св. Неделя“ виждате как храмът е защитен отвсякъде с едни „железни воини“, както се изразиха колегите от екипа ни геоархитекти. Желанието ни е този площад отново да бъде на хората, като се върне и липсващото парче от мозайката, което да свърже „Витоша“ с площад „Св. Неделя“, оттам да отидете към Ларгото или по ул. „Съборна“ да слезете към градската градина“, обясни Здравков. По думите му трамваите ще останат в това пространство, тъй като не пречат на придвижването на пешеходците в този участък. „Работим в посока на спиране на движението пред Съдебната палата – от ул. „Ал. Стамболийски“ до ул. „Алабин“ да мислим за затваряне на движението. В момента подготвяме симулации на трафика, за да установим как ще влияе. Разговаряли сме и с ръководството на съда да намерим начин за тези паркирани около 14-15 автомобила пред Съдебната палата да им намерим на друго място – или на ул. „Позитано“, или на примката на трамвая. Все още обсъждаме варианти. Когато има ясни правила и те важат за всички, хората ги възприемат. Ако се разходите по ул. „Алабин“, виждате как нещата са регламентирани. Не искаме да направим нещо в посока да пречим на хората, които идват до Съдебната палата, а по-скоро да създадем една пешеходна връзка от „Витоша“ до пл. „Св. Неделя“, допълни главният архитект. Той посочи, че до месец ще възложи заданието на обществено обсъждане, след което то ще бъде преработено и коригирано и ще се търси проектант. „Възлагането на проекта може би ще бъде факт до края на годината. Надявам се догодина, ако има финансиране, да бъде и реализацията“, добави арх. Здравков. \r\nТой отчете, че за последната една година от работата му има съществена промяна в екипа, с който работи. \"Другото е промяната в електронното обслужване. Променихме изцяло нова структура на сайта, начина по който предоставяме информация, предоставянето на архива от ГИС и провеждането на конкурсите. В момента тече конкурс за топлоцентралата. Сещам се за поне още 30 неща“, каза още главният архитект на София.\r\nЛюба АЛЕКСИЕВА", "date": "2017-05-22", "title": "Арх. Здравко Здравков: Желанието ни е пл. „Св. Неделя“ отново да бъде на хората и да бъде свързан пешеходно с бул. „Витоша“"}
{"url": "http://www.focus-news.net/news/2017/05/22/2396813/tanya-dimitrova-kzp-plovdiv-prez-izminalata-godina-sa-zabraneni-nad-50-neloyalni-targovski-praktiki-na-teritoriyata-na-grada-i-regiona.html", "text": "През изминалата година са забранени над 50 нелоялни търговски практики на територията на Пловдив и региона, а от началото на тази година други 13 са забранени. Това каза за  Таня Димитрова, директор на регионалната дирекция на КЗП в Пловдив. По думите й, проверките имат за цел да осигурят законовите разпоредби от страна на търговците и правата на потребителите. „В хода на проверките следим да бъде предоставена съществената информация за характеристиките на продукти, които се предлагат на пазара, както и за условията, при които могат да бъдат закупени. Тази информация трябва да бъде ясна и да не въвежда в заблуждение. В противен случай КЗП се произнася за наличие на нелоялна търговска практика и освен, че санкционираме търговеца, му забраняваме да я прилага за в бъдеще“, обясни тя. Често се установява липса на документи от страна на търговеца за проследяване произхода на стоките. Оплаквания за нелоялни търговски практики пък са най-честите сигнали, подавани с сферата на туризма.", "date": "2017-05-22", "title": "Таня Димитрова, КЗП – Пловдив: През изминалата година са забранени над 50 нелоялни търговски практики на територията на града и региона"}
{"url": "http://www.focus-news.net/news/2017/05/22/2396809/stara-zagora-prokuraturata-privleche-kato-obvinyaem-46-godishniya-mazh-koyto-ubi-tashta-si-i-rani-saprugata-si-za-ubiystvo-i-opit-za-ubiystvo.html", "text": "Окръжна прокуратура-Стара Загора привлече като обвиняем и задържа 46-годишен мъж за убийство и опит за убийство. Това съобщиха от пресцентъра на . На 20 май 2017 г., в 10.42 ч., на тел. 112 е получено съобщение от Гергана И., че 46-годишният Красимир И бие майка ѝ. Изпратеният незабавно на място екип от Второ РУ на МВР– Стара Загора установил, че двете жени са с по няколко прободни рани от остър предмет. Двете са транспортирани до МБАЛ –„Стоян Киркович“ – Стара Загора. По пътя за болницата Мария Ж., на 67 г., е починала. Гергана И., на 29 г., е настанена в хирургична отделение с две прободни рани – едната в ляво междуребрие и втората в дясно, до мечовиден израстък. Установено е, че нараняванията на двете жени са причинени от Красимир И. \r\nОбразувано е досъдебно производство срещу Красимир И. Извършен е оглед на местопроизшествие. Назначени са и се извършват съдебно-медицински експертизи на пострадалите. След извършване на престъплението Красимир И. се е укрил, но на следващия ден (21 май) е установен и издирен в  Кърджали. \r\nНа 21 май мъжът е привлечен в качеството на обвиняем. Наказанието, което се предвижда е „лишаване от свобода” от 10 до 20 години. Красимир И. е настанен в болнично заведение в Кърджали предвид здравословното му състояние. Спрямо него е взета мярка за неотклонение „задържане под стража“ за срок от 72 часа. Към настоящия момент същият е в болнично заведение в Кърджали под охрана. Предстои транспортирането му в ОЗ „Следствени арести“ – Стара Загора. Окръжна прокуратура-Стара Загора ще внесе искане в съда за вземане на марка за неотклонение „задържане под стража“ спрямо него.", "date": "2017-05-22", "title": "Стара Загора: Прокуратурата привлече като обвиняем  46-годишния мъж, който уби тъща си и рани съпругата си за убийство и опит за убийство"}
{"url": "http://www.focus-news.net/news/2017/05/22/2396812/sofiya-politsai-zadarzhaha-zhena-povalila-70-godishna-stolichanka-v-rayona-na-bul-mariya-luiza.html", "text": "Столични полицаи задържаха жена, повалила възрастна столичанка в центъра на София. Това съобщиха от пресцентъра на . Сигналът за инцидента бил подаден към 10.15 часа тази сутрин в района на столичния бул. „Мария Луиза“. Според  данните, без видими причини, жена, на възраст около 40 години, ритнала 70-годишна столичанка и тя паднала. Нападателката е била задържана. Установена е самоличността ѝ – 45-годишна, с регистрации за кражба и унищожаване на чуждо имущество. Тя била без документи за самоличност и във видимо нестабилно състояние. Отведена е в Трето РУ-СДВР за изясняване на обстоятелствата по случая, след което ще бъде отведена за преглед в Център за психично здраве. \r\nСтоличанката не е пострадала и не се е наложило да бъде транспортирана за преглед.", "date": "2017-05-22", "title": "София: Полицаи задържаха жена, повалила 70-годишна столичанка в района на бул. „Мария Луиза“"}
{"url": "http://www.focus-news.net/news/2017/05/22/2396815/pregled-na-osnovnite-temi-v-smolyanskiya-pechat.html", "text": "„Минерална вода текна в Мадан” е водещото заглавие на вестник . Твърде е възможно тя да е подходяща за бутилиране, заяви проф. Павел Пенчев. Материалът продължава на страница пета. На втора страница четем: „Съдът отряза пловдивски бизнесмен, поискал 150 хиляди лева от смолянската болница”. Смолянският окръжен съд отхвърли иска на бизнесмен от Пловдив срещу МБАЛ „Д-р Братан Шукеров”. Георги Петров, управител на ЕТ „Гот Фадър” и „Дюкс” ЕООД, заведе дело за 150 000 лева, частичен иск от претендираните 400 000 лв. срещу болницата в областния град. Бизнесменът от години се опитва да сложи ръка на имота на здравното заведение на Пампорово, което той от вила превърнал в тризвезден хотел. \r\nЗаглавията от страница трета са: „Студентка в Италия стяга благотворителен събор”, „Обявиха за общодържавно издирване изчезналия Димитър от Кутела”, „Историческият музей раздаде почетни грамоти на дарители”. \r\nНа страница четвърта е публикувано интервю с 19-годишната Ванеса Терзиева от село Чепинци със заглавие: „Това, че ще уча в чужбина, не означава, че не обичам страната си”. „Приключи санирането на най-големият блок в Смолян”, четем на страница пета. Заглавията от последната страница са: „Дни преди бала осъдиха абитуриент, карал дрогиран и обърнал кола”, „Кметът на Баните иска да прави ски-зона, съветници го отрязаха”, „Четирима са задържани след серия от кражби”.", "date": "2017-05-22", "title": "Преглед на основните теми в смолянския печат"}
{"url": "http://www.focus-news.net/news/2017/05/22/2396816/vitseprezidentat-iliyana-yotova-ezikat-pismenostta-i-vyarata-sa-obedinyavali-i-shte-obedinyavat-naroda-ni.html", "text": "Езикът, писмеността и вярата са обединявали и ще обединяват народа ни. Една малка книга, написана от ръката на един монах направи нещо велико - събуди самосъзнанието на цял народ, за да го съхрани и изведе до днешния ден. Tова заяви Илияна Йотова в сградата на Българската екзархия в Истанбул, съобщиха от   Вицепрезидентът е на посещение в града по случай отбелязване на 24 май – Ден на българската просвета и култура и на славянската писменост. Тя се срещна с над 200 представители на българската общност в Турция, сред които и ученици от Българското неделно училище в Истанбул. \r\nВ обръщението си към нашите сънародници, вицепрезидентът заяви: „24 май е празникът, който ни обединява като народ, който осъзнава и с право се гордее със своя език, писменост и култура. В този ден ние виждаме своето място в историята, заедно с поколенията преди нас и с тези, които ще дойдат след нас.“ \r\n„Създаването на българската държава през 681 година слага отпечатък в развитието на старите народи за векове напред и определя контурите на световната карта. Извън физическите мащаби, обаче, българската държава завоюва и други, още по-важни територии – на духовността, познанието и културата“, каза още Илияна Йотова. \r\nВицепрезидентът подчерта, че носим отговорност към завещаното от българските будители. „Събрани на това място с особена атмосфера, си даваме сметка, че сме наследниците на героичните времена. Длъжни сме да съхраним българската култура и идентичност“, добави Илияна Йотова. \r\nВицепрезидентът се срещна с ръководството на Фондацията на българската православна църква и присъства на представяне на каталог „Корените във времето – Българската екзархия и българската общност в Цариград в миналото и днес“. \r\nИлияна Йотова припомни делото на Стефан Богориди, доктор Иван Богоров, Георги С. Раковски, Петко Р. Славейков, Иларион Макариополски, Неофит Бозвели за църковна независимост и българска просвета, както и историята на учредяването на Българската екзархия и избирането на първия български екзарх Антим I. „За мен е голяма чест да бъда сред вас на това  красиво място – Българската екзархия, запазила през годините вярата и народностния дух, да чуя звъна на камбаната-реликва, отлята през 1872 г. по случай учредяването й”, заяви вицепрезидентът. В сградата  се съхранява и ферманът на султан Абдул Азис, с който той признава българите като отделна народност и дава на нашата църква самостоятелен статут и признава българския екзарх за неин духовен глава", "date": "2017-05-22", "title": "Вицепрезидентът Илияна Йотова: Езикът, писмеността и вярата са обединявали и ще обединяват народа ни"}
{"url": "http://www.focus-news.net/news/2017/05/22/2396818/mitteldeutsche-rundfunk-balgariya-strana-s-dve-litsa.html", "text": "След месеци закъснение младата и космополитна Мария Габриел бе избрана за български представител в Европейската комисия. Но докато в Брюксел България се държи европейски, то политиката в София поема в различна посока, коментира германското радио .\r\nС родената през 1979 г.  Мария Габриел, България представя млад, модерен и космополитен кандидат за ЕК. След като се дипломира като филолог в Пловдивския университет и защитава магистърска степен по политически науки в Бордо, Франция, през 2009 г. Габриел влиза в Европейския парламент от редиците на партията на Бойко Борисов \"Граждани за европейско развитие на България\" (ГЕРБ). Нейната дейност в парламентарните комисии за правата на гражданите, жените и тяхното образование, и работата й за значението на пчелите за биологичното разнообразие, й спечелиха признание от ръководителя на Европейската народна партия (ЕНП) Жозеф Дол. От 2014 г. Мария Габриел е заместник-председател на ЕНП.\r\nС избора на Габриел България се представя под светлините на прожекторите по начин, който не отговаря на политиката в София. Отново избраният министър-председател Бойко Борисов, чиято партия ГЕРБ се опира на крехка победа, формира правителство с националистическия алианс \"Обединени патриоти\". В него влизат \"Атака\", \"ВМРО - Българско национално движение\" и \"Национален фронт за спасение на България\".Така че политика, която да отговаря на европейските ценности, партията на Борисов едва ли ще бъде в състояние да реализира. Личните идеологии и политически биографии на лидерите Волен Сидеров (\"Атака\"), Красимир Каракачанов (ВМРО) и Валери Симеонов (НФСБ) показват ксенофобия и антималцинствен национализъм.\r\nПрез първата половина на 2018 г. България ще поеме председателството на ЕС, а коалицията на ГЕРБ вероятно ще издържи до края на българския мандат. Възможното пропукване сред управляващите партии вече се забелязва. ГЕРБ представи законодателно предложение в парламента за провеждане на референдума, за който настоява телевизионният водещ Слави Трифонов. \"Обединени патриоти\" и \"Атака\" се противопоставят категорично на подобна мярка, тъй като се страхуват, че по този начин може да се затвърди доминацията на основните партии и да се стигне до премахване на по-малките политически сили, каквито са те. \r\nПредстоящото председателство на ЕС предлага на България за първи път възможност да определя дневния ред на голямата европейска политика. Това председателство може да бъде лепилото, което да държи коалицията в София, но ще даде стабилност на балканската държава най-много до следващото лято.  Тереза Герова", "date": "2017-05-22", "title": "Mitteldeutsche Rundfunk: България - страна с две лица"}
{"url": "http://www.focus-news.net/news/2017/05/22/2396821/glavniyat-prokuror-poiska-ot-sadiyskata-kolegiya-na-vss-vremenno-otstranyavane-ot-dlazhnost-na-sadiya-lyuba-petrova.html", "text": "Главният прокурор Сотир Цацаров внесе в Съдийската колегия на ВСС искане за временно отстраняване от длъжност на съдия Люба Петрова от Районен съд Раднево заради повдиганото й обвинение за документно престъпление. Това съобщиха от . Искането се основава на доказателства, събрани в рамките на разследване на Специализирано звено „Антикорупция“ – СГП, по което на 12 май 2017 г. е повдигнато и предявено обвинение на съдия Петрова за престъпление по чл. 311, ал.1 от НК. \r\nСъдия Люба Петрова е привлечена като обвиняема за това, че: \r\nВ периода 29 - 30 март 2017 г., в гр. Раднево, в сградата на Съдебната палата, като длъжностно лице - съдия в Районен съд - Раднево, в кръга на службата си, съставила официален документ – протокол от съдебно заседание, проведено на 29 март 2017 г., по частно наказателно дело за принудително настаняване на лечение, в който удостоверила неверни обстоятелства и изявления, с цел да бъде използван този документ (протокол) по НЧД № 95 / 2017г., по описа на Районен съд - Раднево, като доказателство за тези обстоятелства и изявления - престъпление по чл. 311, ал.1 от НК.  \r\nТя е удостоверила неверни обстоятелства и изявления на прокурора и адвоката за прекратяване на производството, което не отговаря на истината. Вписала е и невярното обстоятелство, че е била снета самоличността на вещото лице по делото и че то е предупредено за наказателната отговорност по чл. 291 от НК. \r\nПовдигнатото срещу съдия Люба Петрова обвинение касае умишлено престъпление от общ характер, извършено при изпълнение на служебните й задължения на магистрат в Районен съд - Раднево. \r\n„Съгласно чл. 230, ал.1 от Закона за съдебната власт, при повдигане на обвинение срещу съдия, прокурор или следовател за умишлено престъпление от общ характер, извършено при изпълнение на службата, императивно се налага да бъде инициирана и административна процедура пред съответната колегия на ВСС за временното му отстраняване от длъжност до приключване на наказателното производство“, се сочи в искането на главния прокурор. \r\nЛюба Петрова е назначена с Решение на ВСС по Протокол №17/15.05.2002 г., встъпила в длъжност „съдия при Районен съд-Раднево“ на 20 май 2002 г., след като подписала акт за встъпване в длъжност от същата дата; с Решение по Протокол № 61 от 17.12.2014 г. на ВСС е отстранена временно от длъжност „съдия“ в РС - гр. Раднево - до приключване на наказателно производство, образувано и водено срещу нея; с Решение по Протокол № 25 от 22 ноември 2016 г., на ВСС е възстановена на длъжност „съдия в Районен съд - Раднево“, на която позиция тя е встъпила, считано от 1 декември 2016 г. - с подписване на акт за встъпване в длъжност от същата дата. \r\nНаказателното производство срещу Люба Петрова е за девет престъпления – за лихварство, лъжесвидетелстване, измама, документно престъпление и престъпление по служба. Делото все още се разглежда от първоинстанционния съд – Софийски градски съд. \r\nГлавният прокурор настоява Люба Петрова да бъде отстранена от длъжността съдия в Районен съд – Раднево за срок до приключване на воденото срещу нея наказателно производство.", "date": "2017-05-22", "title": "Главният прокурор поиска от Съдийската колегия на ВСС временно отстраняване от длъжност на съдия Люба Петрова"}
{"url": "http://www.focus-news.net/news/2017/05/22/2396817/arh-zdravko-zdravkov-restituiranite-imoti-sa-bomba-koyato-tiktaka-vav-vsichki-zhilishtni-kompleksi-no-v-mladost-beshe-nay-shiroko-eksponirana.html", "text": "Реституираните имоти са една бомба, която тиктака във всички комплекси. Това каза пред журналисти главният архитект на София Здравко Здравков, след като направи отчет на работата си, предаде репортер на . „В „Младост“ беше най-широко експонирана, но я има и в „Левски“, „Мусагеница“, „Дружба“, „Обеля“. Тези комплекси са изградени през 70-те и 80-те години на миналия век по начина, по който се проектираха комплексите на модернизма и пред тези сгради в момента има възстановени имоти и трябва да намерим баланса между частната собственост на реституираните имоти и собствениците, които живеят в жилищните блокове. Този баланс може да бъде постигнат единствено с изработването на тези планове, които представляват един вид граждански договор между двете страни. Да намерим формулата не да противопоставяме двете страни, а да намерим разумния баланс. Именно в тази посока работихме, за да можем да дефинираме конкретни проблеми по отношение на тези имоти, които са възстановени“, обясни главният архитект на София. По думите му не цялата реституция в комплексите е извършена с измами или престъпни сделки. \r\n„Законодателят беше предвидил механизми за възстановяване на земя в комплексите. Тази реституция беше проведена, но желанието на нас и на ръководството в лицето на Йорданка Фандъкова, е в крайна сметка да има приключване на този процес на възстановяване на земеделска земя. Проблемът трябва да бъде решен със законодателни мерки“, допълни той. Според него възстановяването на бившите ниви в реални граници е създало проблем, защото не е била отчетена тяхната придадена стойност – една бивша нива, която е била с характеристика на земеделска земя, се връща в урбанизирана територия, където има изградени инфраструктура, довеждащи връзки, градски транспорт. „Липсата на точно това отчитане, на придадената им стойност, създаде тези проблеми. Имотите се възстановиха като земеделски, в момента се намират в комплексите и след изработване на подробните устройствени планове, за част от тях е предвидено застрояване, част от тях са предвидени за озеленяване. За тези, които попадат в терени за озеленяване, трябва да проведем процедури по отчуждаване. Предвидените за застрояване, виждате какви протести провокират в гражданите. Считам, че мораториумът като мярка е едно отлагане на проблемите във времето“, посочи Здравков. Според него той е заравяне на проблема в пясъка. „Когато наложим мораториум ще си решим проблема на нашето управление в следващите 2-3 години, но след това отново ще оставим този горещ картоф на следващите. Мнението ми е, че трябва да си решаваме проблемите, за да може да се излиза от ситуацията с решение, а не със слагане всичко на трупчета“, каза още главният архитект на София.\r\nЛюба АЛЕКСИЕВА", "date": "2017-05-22", "title": "Арх. Здравко Здравков: Реституираните имоти са бомба, която тиктака във всички жилищни комплекси, но в „Младост“ беше най-широко експонирана"}
{"url": "http://www.focus-news.net/news/2017/05/22/2396822/alpinistat-vegan-atanas-skatov-se-izkachi-za-vtori-pat-na-vr-everest-po-yuzhniya-mu-rab.html", "text": "Алпинистът-веган Атанас Скатов се изкачи за втори път на вр. Еверест по южния му ръб около 06.00 местно време, съобщиха от . Първото му изкачване беше на 24 май 2014 от северната страна на Хималаите (Тибет). Той успя да постигне този успех само 6 дни след като се изкачи на вр. Лхотце и без да слиза до базов лагер.\r\nНамерението на алпиниста беше да изкачи двата близки един до друг върха в рамките на 24 часа, но силния вятър осуети неговите намерения.\r\nСлед вр. Лхотце той слезе до втори височинен лагер (6 500 м) и в изчакване на добро време, прекара там 3 нощувки. На 18 май около 250 души (алпинисти и шерпи) са се отправили към върха от лагер 2. Скатов изчака един ден повече и според най-добрата прогноза на времето на 19 май също пое към вр. Еверест. След 2 нощувки в два поредни височинни лагера тази нощ започна похода си към върха около 17.30 часа непалско време. След 10-часов преход нагоре по южния ръб на склона с първите лъчи на слънцето Атанас Скатов се завърна след две години за втори път на най-високия връх на планетата.\r\nКъм момента той вече слиза надолу, като целта му ще бъде да достигне до възможно най-нисък лагер.\r\nРекорден е броят на желаещите да стъпят на вр. Еверест и тази година са около 800, но за съжаление има и жертви при осъществяването на инициативата, като само вчера те бяха 4. В опит да се изкачат на върха са починали на различна височина един американец, австралиец (на 7 500 метра от северната страна) и словенец (в лагер 4). От вчера липсва и един индиец след изкачването му на върха по-рано на 21 май. \r\nПроектът на д-р Атанас Скатов за изкачване на 14-те осемхилядника на планетата без консумация на храна от животински произход продължава.", "date": "2017-05-22", "title": "Алпинистът-веган Атанас Скатов се изкачи за втори път на вр. Еверест по южния му ръб"}
{"url": "http://www.focus-news.net/news/2017/05/22/2396820/sarbiya-zavarshi-uchenie-na-rechnata-flota-s-boyni-strelbi-echka-2017.html", "text": "Сърбия завърши учение на речната флота с бойни стрелби \"Ечка 2017\", предават . Учението е проведено на артилерийския полигон \"Тител\", разположен във Войводина, близо до вливането на река Тиса в Дунав. По време на маневрите са тренирани антитерористични действия по обезвреждане на мини и недопускане на чужди кораби в сръбски териториални води. Извършени са бойни стрелби с 30 мм. зенитна установка и 30 мм. гранатохвъргачки. В учението са участвали 93 водолази от 1-ви речен отряд..Тереза Герова", "date": "2017-05-22", "title": "Сърбия завърши учение на речната флота с бойни стрелби \"Ечка 2017\""}
{"url": "http://www.focus-news.net/news/2017/05/22/2396823/voa-prez-2016-g-sa-registrirani-poveche-ot-31-mln-vatreshno-izseleni-litsa.html", "text": "По данни на Центъра за мониторинг на вътрешното разселване (IDMC) на Норвежкия съвет за бежанци през 2016 г. 31,1 млн. души са били принудени да напуснат домовете си заради въоръжени конфликти, насилие или природни катастрофи, предава радио .\r\n„През 2016 г. на всяка секунда един човек е бил принуден да напусне дома си в собствената си държава“, заяви генералният секретар на организацията, добавяйки, че вътрешно разселените лица сега са повече от бежанците. \r\nСъгласно разпространения доклад природни бедствия като наводнения, пожари и климатични условия са отговорни за разселването на 24 млн. души.Тереза Герова", "date": "2017-05-22", "title": "VOA: През 2016 г. са регистрирани повече от 31 млн. вътрешно изселени лица"}
{"url": "http://www.focus-news.net/news/2017/05/22/2396824/montana-nalozheno-nakazanie-za-nepravomerno-poluchavane-na-evrosredstva-ot-zemedelski-proizvoditel.html", "text": "С осъдителна присъда приключи наказателното производство срещу Б. Иванов, обвинен от Окръжна прокуратура – Монтана за неправомерно получаване на евросредства – престъпление по чл. 248а, ал. 5 вр. ал. 2 вр. ал. 1 от НК. Това съобщиха от . Подсъдимият Б. Иванов бил регистриран като земеделски производител. В това качество, на 31 май 2014 г. той се явил в Общинска служба по земеделие – Монтана в гр. Чипровци и депозирал пред служителя заявление за подпомагане за кампания 2014 г. \r\nВедно със заявлението той попълнил таблица на използваните парцели, в която описал земеделските земи, които обработвал и за които поискал финансово подпомагане чрез средства от европейски фондове. \r\nИванов декларирал обработване на земеделски имот с площ от 17,06 ха, находящ се в землището на с. Горна Лука, общ. Чипровци, който бил общинска собственост. В графа „основание за ползване“ той посочил „договор за наем“. \r\nКъм датата на депозиране на заявлението за подпомогане заявеният имот бил частна общинска собственост и за посочения период на стопанска година 2013-2014 г. Община Чипровци не е сключвала договор за предоставянето на имота за ползване и обработка. Следователно съществуването на правно основание, каквото посочил Иванов, представлявало неверни сведения, тъй като не съответствали на обективната истина. Целта на подсъдимия била по този начин да получи срества от фондове, принадлежащи на Европейския съюз и предоставени от ЕС на българската държава. \r\nВпоследствие, след одобряване на вида и размера на земеделските площи, Държавен фонд „Земеделие“ отпуснал на Б. Иванов парични средства за подпомогане на земеделски производител. Общата стойност на получените от него средства възлиза на 14 379,55 лв. \r\nВ предходни години същият имот бил отдаден от Община Чипровци на В.Й. за ползване под наем, който заплащал на уговорената цена. През стопанската 2013-2014 г., за която Иванов поискал субсидиране, В.Й. и неговата съпруга имали наблюдение, че същият имот не се обработвал от никого. Те подали сигнал на „горещ телефон“ до ДФ «Земеделие». Междувременно Иванов посетил съпругата на В.Й. и опитал да я уговори да не подава жалба, като дори й предложил парична сума, за да не сигнализира, която тя отказала. \r\nПри извършената проверка длъжностни лица при ДФЗ констатирали липсата на правно основание и сигнализирали ОП-Монтана за неправомерно получените средства. \r\nДелото е протекло по реда на съкратено съдебно следствие – със самопризнание на подсъдимия, поради което наказателната отговорност е смекчена – една година и четири месеца „лишаване от свобода“ с тригодишен изпитателен срок. Уважен е гражданският иск на Държавен фонд „Земеделие“ в размера на щетата.", "date": "2017-05-22", "title": "Монтана: Наложено наказание за неправомерно получаване на евросредства от земеделски производител"}
{"url": "http://www.focus-news.net/news/2017/05/22/2396825/reuters-turskata-politsiya-arestuva-dvama-prepodavateli-obyavili-gladna-stachka.html", "text": "Турската полиция задържа двама преподаватели, обявили гладна стачка преди повече от два месеца в знак на протест срещу правителствените мерки, довели до освобождаването им от длъжност, предава , като се позовава на репортаж от телевизионния канал CNN Turk.\r\nПо данни на местните медии двама адвокати, които са предприели опит да възпрепятстват задържането на преподавателите, също са били задържани от властите в рамките на операция, проведена в рамките на нощта срещу понеделник. Към момента от полицията отказват коментар на информацията.Тереза Герова", "date": "2017-05-22", "title": "Reuters: Турската полиция арестува двама преподаватели, обявили гладна стачка"}
{"url": "http://www.focus-news.net/news/2017/05/22/2396819/kyustendil-za-mezhdu-3-i-5-lvkg-se-prodavat-chereshite-na-pazara-v-grada.html", "text": "За между 3 и 5 лв./кг се продават черешите на пазара в Кюстендил, предаде репортер на . Търговците вече предлагат и продукция, набрана от овощните градини в Кюстендилски региона, а не само от Петрич. Цената варира според едрината на самите плодове. 4 лв./кг е цената на ягодите, които са предимно от района на Пловдив. Между 3 и 4 лв./кг е цената на кайсиите и прасковите, внос от Гърция. \r\nВенцеслав ИЛЧЕВ", "date": "2017-05-22", "title": "Кюстендил: За между 3 и 5 лв./кг се продават черешите на пазара в града"}
{"url": "http://www.focus-news.net/news/2017/05/22/2396827/kyustendil-spetsialisti-ot-bchk-provezhdat-obucheniya-na-uchenitsi-po-vodnospasitelen-minimum.html", "text": "Специалисти от Български червен кръст – Кюстендил провеждат обучения на ученици по водноспасителен минимум. Това каза пред  Николай Велчев, специалист по водноспасителна дейност към Български червен кръст – Кюстендил. Това обучение се провежда на територията на няколко училища в Кюстендилска област. „Наближава краят на учебната година, а децата трябва да бъдат запознати с правилата за безопасност при ползване на водните площи”, посочи Велчев. По думите му, познанията на децата в тази насока са минимални, поради което подобни обучения са наложителни. Целта на тези обучения е да се намали и предотврати риска от водни инциденти с подрастващи през предстоящия летен сезон.\r\nВенцеслав ИЛЧЕВ", "date": "2017-05-22", "title": "Кюстендил: Специалисти от БЧК провеждат обучения на ученици по водноспасителен минимум"}
{"url": "http://www.focus-news.net/news/2017/05/22/2396830/veliko-tarnovo-direktorat-na-rim-d-r-ivan-tsarov-i-zamestnik-direktorat-na-regionalnata-biblioteka-ivelina-ivanova-poluchiha-nagradata-zlaten-vek.html", "text": "Директорът на Регионалния исторически музей във Велико Търново д-р Иван Църов и заместник-директорът на Регионалната библиотека Ивелина Иванова получиха наградата „Златен век“. Призът е на Министерство на културата и се връчва ежегодно в навечерието на Деня на българската просвета и култура и славянската писменост – 24 май. Това заяви пред  Владислава Андреева от музея. Иван Църов изказа своите благодарности към основателите на приза: „Тази награда е висока чест и отговорност. Благодаря на Министерство на култура и Сдружение „Български музеи“, които ме номинираха. Приемам тази награда, като награда за всички мои 150 колеги от Регионалния историческия музей във Велико Търново. Нашият музей е със 146-годишна история и е по-стар от съвременната българска държава. Това е едно признание от Министерство на културата за нашата работа, но очакваме и още едно признание, което да се изразява в по-високо финансиране на музеите“.  \r\nС различни степени на наградата „Златен век” – за изключителен принос в развитието на българската култура и по повод 24 май – Деня на българската просвета и култура и на славянската писменост бяха удостоени близо 90 дейци на културата и изкуството, както и културни институти.\r\nЛуиза ТРАНЧЕВА", "date": "2017-05-22", "title": "Велико Търново: Директорът на РИМ д-р Иван Църов и заместник-директорът на Регионалната библиотека Ивелина Иванова получиха наградата „Златен век“"}
{"url": "http://www.focus-news.net/news/2017/05/22/2396829/blic-sarbiya-izprati-mirotvortsi-na-misiya-v-livan.html", "text": "В казармата \"Рибница\" в Кралево, Централна Сърбия, се състоя официално изпращане на отряд миротворци в състава на мисията на ООН в Ливан, предава сръбското електронно издание .\r\nСпоред изданието на тържеството е присъствал началникът на Генералния щаб, генерал Любиша Дикович, който е пожелал на \"сините барети\" да изпълнят с чест възложената им задача\", като е припомнил, че през последните шест години в различни миротворчески мисии са участвали 1 285 сръбски военнослужещи..Тереза Герова", "date": "2017-05-22", "title": "Blic: Сърбия изпрати миротворци на мисия в Ливан"}
{"url": "http://www.focus-news.net/news/2017/05/22/2396814/narodniyat-predstavitel-ot-gerb-daniela-saveklieva-za-poredna-godina-se-vklyuchi-v-evropeyskata-nosht-na-muzeya-v-blagoevgrad.html", "text": "Народният представител от ГЕРБ Даниела Савеклиева за поредна година се включи в Европейската нощ на музея, която и тази година организира Регионалният исторически музей – Благоевград. Това съобщиха от . Даниела Савеклиева бе гост на официалната церемония по връчване на почетни грамоти на сътрудниците, дарителите и съмишлениците на музея, които са помогнали за популяризирането на културно-историческото наследство и дейността на РИМ – Благоевград. Народният представител от ГЕРБ разгледа и новооткритата изложба на гостуващия италианския художник Анджела Окипинти и на благоевградския художник Атанас Янев, както и музейния детски кът.\r\n„Музеите са онова място, което пази нашето историческо и културно наследство, нашата памет за миналото. Без труда на музейните работници не можем да изберем правилната посока, за да вървим към бъдещето”, каза Даниела Савеклиева при откриването на събитието.", "date": "2017-05-22", "title": "Народният представител от ГЕРБ Даниела Савеклиева за поредна година се включи в Европейската нощ на музея в Благоевград"}
{"url": "http://www.focus-news.net/news/2017/05/22/2396826/vasil-madolev-park-za-tantsuvashti-mechki-belitsa-obshto-26-sa-obitatelite-na-parka.html", "text": "Общо 26 са обитателите на Парка за танцуващи мечки – Белица. Това каза за  Васил Мадолев, ръководител екип в Парк за танцуващи мечки – град Белица. „26 са мечките, заедно с мечето Рику. Такъв беше броят на обитателите в парка и през миналата есен. Поради факта, че една от мечките почина по време на зимен сън, тази зима веднага бройката бе допълнена от мечето от Албания“, обясни Мадолев. \r\nПрез 2000 година са освободени първите танцуващи мечки Марияна, Стефан и Калинка и са настанени в парка. Женската мечка Станка е пристигала през март 2001 година в тежко състояние, а в последствие на 11 юни 2001 година са доведени най-известната танцуваща мечка Гошо и Боби. „След приютяването на Марияна, Стефан, Калинка, Станка, Гошо и Боби в България бяха останали деветнадесет мечки, които не са свободни. До момента „Четири лапи“ успяха да спасят всички 25 регистрирани танцуващи мечки в България и още 3 от Сърбия. Всички заедно делят общия си дом в Парка над Белица“, каза Мадолев. По думите му, през 2017 година към тях се присъедини и Рику – първият обитател от Албания в Парка.\r\nЛора КАЛЧЕВА", "date": "2017-05-22", "title": "Васил Мадолев, Парк за танцуващи мечки – Белица: Общо 26 са обитателите на парка"}
{"url": "http://www.focus-news.net/news/2017/05/22/2396828/arh-zdravko-zdravkov-visokite-sgradi-tryabva-da-varvyat-kato-komplekt-taka-che-da-se-obrazuva-edno-siti-na-vhoda-na-sofiya-okolo-metrostantsiyata-na-inter-ekspo-tsentar.html", "text": "Високите сгради, както един колега се изрази, трябва да вървят като овцете на стадо. Това каза пред журналисти главният архитект на София Здравко Здравков, след като направи отчет на работата си, предаде репортер на .  „Сградите трябва да вървят като комплект и естествено да се образува едно „сити“ на входа на София около метростанцията на Интер Експо Център. Считам, че мястото на високите сгради трябва да бъде там, където има транспортни връзки, защото цялостната концепция за придвижване пеша е насищането на функции на местата на метростанциите. Там, където има удобни пракинги, изградена и възможна довеждаща инфраструктура – ток, вода, канал. Когато започнат да възникват тези сгради в градската среда, като едни \"пирончета\", трябва да дефинираме проблемите, които ни дават Закона за устройство и застрояване на Столична община, да ги премахнем, като възможни вратички“, коментира Здравков. Той уточни, че работят в промяна на нормативната уредба за затваряне на тези „вратички“ и да дефинират местата, в които искат да се изгради бъдещото „сити“. „Освен мястото, което посочих около бул. „Цариградско шосе“, защо да не се развие „сити“ и в западното направление, при продължението на бул. „Царица Йоанна“ с Околовръстното шосе, където е кръговото също може да стане място за високи сгради в един по-далечен хоризонт. В цял свят местата около жп гарата или северно от нея също би могло да се разположи едно високо строителство. Защо не и в района на аерогарата, стига да го позволява Гражданска въздухоплавателна агенция за облитане на самолети“, поясни главният архитект. Според него места за изграждане на бъдещо „сити“, не едно, а няколко, могат да бъдат дефинирани, но трябва да бъдат определени в Закона за устройство и застрояване на Столична община. \r\nЗа идеята  в градинката на бул. „България“ да се появи 44-етажна сграда, Здравков коментира, че има интересно решение на съда, с което общият устройствен план, който по закон е необжлаваем, отпада за техния конкретен имот. „С плана от 2009 г. теренът е включен в зелената система. С решението на съда, ме задължават да изпълня съдебното решение, като допусна изграждането на 44-етажна сграда с показатели на смесена многофункционална зона. В същото време ме задължават да изпълня плана от 2007 г., където е отредено за зона за обществено обслужване. Инвеститорите настояват да ползват една поредица от вратички в нормативната уредба, за да постигнат изграждането на едно високо застрояване. По наше настояване, тъй като има вече влязло в сила съдебно решение, ги задължих да си преработят проектната документация в съответствие с влезлите в сила общи планове. Имахме поредица от срещи с инвеститорите, които категорично отказаха да преработят проектната документация“, поясни той и добави, че в момента е в ситуация, в която ВАС му e наложил глоба от 1000 лв. за неспазване на съдебното решение, която съответно Здравков обжалва. „Считам, че не мога да изпълня съдебно решение, което ме кара да извърша закононарушение. Оттук нататък главният архитект е в поредица от ситуации, в които вече има една наложена глоба. На категорично мнение съм, че не мога да извърша закононарушение“, категоричен бе арх. Здравко Здравков.\r\nЛюба АЛЕКСИЕВА", "date": "2017-05-22", "title": "Арх. Здравко Здравков: Високите сгради трябва да вървят като комплект, така че да се образува едно „сити“ на входа на София около метростанцията на Интер Експо Център"}
{"url": "http://www.focus-news.net/news/2017/05/22/2396832/ministerstvoto-na-turizma-startira-informatsionni-dni-vav-vrazka-s-izbora-na-pet-kulturno-turisticheski-eden-destinatsii-v-balgariya.html", "text": "Министерството на туризма стартира през месец юни провеждането на информационни дни за запознаване с условията за кандидатстване за избор на културно-туристически ЕДЕН дестинации в България,  Изборът на дестинации се извършва в рамките на проект „Културно-туристически ЕДЕН дестинации в България” GRO/SME/16/C/071-Tourism, съфинансиран от Европейската комисия и Министерството на туризма. \r\nЦелта на проекта е да се привлече вниманието и да се промотират малко познати/нововъзникващи български туристически дестинации на тема „Културен туризъм”. Той се отнася за дестинации, предлагащи специфична форма на туризъм въз основа на техните местни материални културни активи (т.е. културно-историческо наследство или съвременната култура като традиционни исторически или археологически паметници/обекти, промишлени обекти, музеи, театри, галерии, съвременни архитектурни обекти, модерни градски квартали, „етнически джобове“ на градове).\r\nИнформационните дни ще се проведат по следния график:\r\n2 юни 2017 г.– гр. Благоевград;\r\n8 юни 2017 г.– гр. Пловдив; \r\n13 юни 2017 г.– гр. Габрово;\r\n16 юни 2017 г.– гр. Ловеч; \r\n22 юни 2017 г.– гр. Бургас;\r\n28 юни 2017 г.– гр. Варна.\r\nНа официалната интернет страница на Министерство на туризма и на www.edenbulgaria.eu ще бъде публикувана информация за мястото на провеждане и началния час на всеки един от информационните дни. \r\nПакетът с документи за кандидатстване и насоките за кандидатите ще бъдат публикувани на горепосочените интернет страници в началото на м. юни 2017 г. \r\nВ изпълнение на проекта ще бъдат избрани пет нови малко познати ЕДЕН дестинации в областта на културния туризъм в България. Дестинацията победител и четирите подгласника ще бъдат наградени на официална церемония в края на 2017 г.", "date": "2017-05-22", "title": "Министерството на туризма стартира информационни дни във връзка с избора на пет културно-туристически ЕДЕН дестинации в България"}
{"url": "http://www.focus-news.net/news/2017/05/22/2396835/anadolu-agency-v-saraevo-be-otkrit-balkanskiyat-davos.html", "text": "В столицата на Босна и Херцеговина бе дадено началото на мащабна бизнес конференция, известна като „Балканския Давос“, предава .\r\nОсмото издание на бизнес форума в Сараево (SBF) ще включва участие на босненските лидери и гости като индонезийския вицепрезидент Юсуф Кала и министъра по икономическите въпроси Дармин Насютинг.\r\nВ първия ден на форума ще се проведат два панела  - \"Един регион, една икономика - свързаност и потенциал\" и \"Югоизточна Европа - преодоляване на Изтока и Запада\".\r\nНа втория ден фокусът ще бъде насочен към модернизация в Югоизточна Азия, Дубай и Югоизточна Европа.Тереза Герова", "date": "2017-05-22", "title": "Anadolu Agency: В Сараево бе открит „Балканският Давос“"}
{"url": "http://www.focus-news.net/news/2017/05/22/2396834/nsi-poseshteniyata-v-muzeite-prez-2016-g-sa-se-uvelichili-s-98.html", "text": "Посещенията в музеите през 2016 г. са 5 230 хил. и в сравнение с 2015 г. се увеличават с 9.8%. Приблизително една четвърт от тях (1 223 хил.) са осъществени в дните със свободен вход. Регистрирано е увеличение на посещенията на чужденци в музеите - с 271 хил., или с 36.8%, в сравнение с предходната година. Това съобщиха от . Към 31.12.2016 г. в страната функционират 195 музея, регистрирани съгласно Закона за културното наследство. По тематичен обхват те се разделят на 88 общи и 107 специализирани музея (включително художествени галерии). През 2016 г. движимите културни ценности, формиращи Националния музеен фонд, са               7 360 хил. фондови единици и в сравнение с 2015 г. техният брой намалява с 2.4%. Цифровизирани са 334 хил. фондови единици, което е с 5 хил. повече в сравнение с предходната година.\r\nОбщите приходи на музеите през 2016 г. са 56 375 хил. лв. и в сравнение с предходната година се увеличават с 12.5%. От тях размерът на бюджетната субсидия е 43 000 хил. лв. (76.3%), приходите от посещения са 7 690 хил. лв. (13.6%) и от европейски програми и проекти - 745 хил. лева (1.3%). \r\nОбщият персонал на музеите през 2016 г. е 3 150 души и се увеличава с 4.3% в сравнение с 2015 година.\r\nПрез 2016 г. в музеите са използвани 1 375 компютъра за административни цели, 608 - за съхранение на бази данни, и 188 - за предоставяне на данни на посетителите.", "date": "2017-05-22", "title": "НСИ: Посещенията в музеите през 2016 г. са се увеличили с 9.8%"}
{"url": "http://www.focus-news.net/news/2017/05/22/2396831/stara-zagora-vazstanoveno-e-dvizhenieto-pri-km-165-na-avtomagistrala-trakiya-v-posoka-burgas.html", "text": "Възстановено е движението при км 165 на автомагистрала „Тракия” в посока Бургас. Това съобщиха от .", "date": "2017-05-22", "title": "Стара Загора: Възстановено е движението при км 165 на автомагистрала „Тракия” в посока Бургас"}
{"url": "http://www.focus-news.net/news/2017/05/22/2396836/dobrich-podpisan-e-parviyat-dogovor-po-nay-mashtabniya-proekt-na-obshtinata-za-obnovyavane-na-vodniya-sektor-na-grada.html", "text": "Подписан е първият договор по най-мащабния проект на Общината, този за обновяване на водния сектор на града. Това съобщи заместник-кметът по „Икономическо развитие и европейски фондове“ Росица Йорданова, предаде кореспондент на . „Обществената поръчка, която беше с предмет извършване на допълнително проектиране и реконструкция и рехабилитация на водопроводна и канализационна мрежа в Добрич и по-специално на Лот 2, вече договорът е факт. Той е сключен с изпълнителя, това е „Хидрострой“ АД, на стойност 27 830 000,68 лева, без ДДС. Договорът е публикуван, той вече е в действие и изпълнителят започва своите същински работи по отношение на проектиране, съответно СМР (строително монтажни работи) и започване на строителни работи“, посочи Росица Йорданова. \r\nТази седмица в Общината е поканен следващият изпълнител за сключване на договор. Очаква се фирмата изпълнител да представи нужните документи. Следващият договор ще е за дейностите по разширяване и модернизиране на Пречиствателната станция край село Врачанци. Росица Йорданова съобщи също, че е обявена обществената поръчка за изграждане на канализация по ул. „Вежен“ и ул. „Разлог“. „Това е една открита процедура, стойността е 166 566 лева. Офертите ще бъдат отворени на 20 юни в 10.00 часа. Срокът за събиране на офертите е до 19 юни, 17.00 часа“, каза още заместник-кметът. \r\nЖулиета НИКОЛОВА", "date": "2017-05-22", "title": "Добрич: Подписан е първият договор по най-мащабния проект на Общината за обновяване на водния сектор на града"}
{"url": "http://www.focus-news.net/news/2017/05/22/2396833/ministar-nikolay-nankov-razporedi-proverki-po-signali-za-problemi-v-sgradi-uchastvashti-v-natsionalnata-programa-za-energiyna-efektivnost.html", "text": "По разпореждане на министъра на регионалното развитие и благоустройството Николай Нанков ресорният заместник-министър Малина Крумова ще направи проверки на място на получени сигнали за проблеми при изпълнението на дейности по Националната програма за енергийна ефективност на многофамилни жилищни сгради. Това съобщиха от .\r\nПроверката ще започне от Мездра утре, 23 май, в 10.30 часа от жилищния блок, в който се прояви теч заради валежи по време на започналите обновителни дейности.\r\nС цел повишаване на контрола върху избраните изпълнители по програмата, на 10 май министър Николай Нанков изпрати писмо до общинските и областните администрации, както и до Националното сдружение на общините в Република България с препоръка за извършване на периодични проверки на завършените обекти, като в тях бъдат включвани и представители на сдруженията на собствениците. В писмото се препоръчва още при констатирани дефекти или некачествено изпълнение те да бъдат отстранявани от съответния изпълнител и за негова сметка в рамките на договорения гаранционен срок за изпълнените строително-монтажни работи за сграда, реновирана със средства от Националната програма.", "date": "2017-05-22", "title": "Министър Николай Нанков разпореди проверки по сигнали за проблеми в сгради, участващи в Националната програма за енергийна ефективност"}
{"url": "http://www.focus-news.net/news/2017/05/22/2396841/plovdiv-v-ramkite-na-sedmitsa-mitnicheski-sluzhiteli-sa-zadarzhali-obshto-3100-litra-alkohol-bez-platen-aktsiz.html", "text": "В рамките на седмица служители от Митница Пловдив задържаха общо 3100 литра алкохол без платен акциз, съобщиха от . В складово помещение в Пловдив са открити 6 906 бр. бутилки, съдържащи общо 2 484 литра различни видове алкохолни напитки. Всички бутилки били облепени със стари, невалидни бандероли, различни емисии и образци, като някои от образците са използвани преди повече от 10 години. Спиртните напитки са били подредени на стелажи, сортирани по вид. В складовото помещение, освен алкохолните напитки, служителите са открили и машина за поставяне на пластмасови шпули на бутилки. По случая е образувано дознание по описа на Митница „Пловдив”.\r\nПри друг случай, в частен имот в село Катуница са открити 630 литра наливен алкохол, поставен в пластмасови бутилки с вместимост 10 литра. На част от бутилките с мирис на мастика е поставен етикет, указващ вида на алкохола, останалите бутилки са били с мирис на водка и на ракия.\r\nИ двата случая на нарушение на акцизното законодателство са констатирани от отдел „Митническо разузнаване и разследване” след събиране и анализ на информация за рискови лица и обекти. Стоките са задържани в склада на митницата.", "date": "2017-05-22", "title": "Пловдив: В рамките на седмица митнически служители са задържали общо 3100 литра алкохол без платен акциз"}
{"url": "http://www.focus-news.net/news/2017/05/22/2396838/kmetat-na-sofiya-yordanka-fandakova-be-nagradena-s-diplom-d-r-honoris-kauza-na-voenna-akademiya-na-g-s-rakovski.html", "text": "Кметът на София Йорданка Фандъкова бе наградена с диплом „Д-р хонорис кауза“ на Военна академия на „Г. С. Раковски“, предаде репортер на Това се случи в присъствието на Негово светейшество Българския патриарх и Софийски митрополит Неофит и заместник-министъра на отбраната Атанас Запрянов. Отличието й бе връчено от ген. майор Груди Ангелов, началник на Военна академия „Г.С. Раковски“. Емил Енев, секретар на академичния съвет на академията представи мотивите за награждаването на Йорданка Фандъкова. Той отчете, че Йорданка Фандъкова полага лични усилия за изграждане на нашата столица в модерен град и че е реализирала редица проекти за превръщане на столицата в средище на науката и културата. По думите му е направено много за популяризирането на българското културно-историческо наследство. Според него се осъществява ползотворно сътрудничество между Столична община и Военна академия „Г.С.Раковски“. Той припомни, че от 2010 г. академията е отворила своя парк за посещение. „Тук се реализират голяма част от мероприятията от културната програма на столицата“, каза полк. Енев. Той подчерта, че Йорданка Фандъкова има принос за изграждането на редица паметници във Военната академия като паметника на Васил Левски, както и подготовката за изграждането на този на Борис Дрангов.\r\nДеница КИТАНОВА", "date": "2017-05-22", "title": "Кметът на София Йорданка Фандъкова бе наградена с диплом „Д-р хонорис кауза“ на Военна академия на „Г. С. Раковски“"}
{"url": "http://www.focus-news.net/news/2017/05/22/2396842/varna-v-biologichnata-laboratoriya-na-rzi-prez-sedmitsata-e-izvarsheno-vidovo-opredelyane-na-13-karlezha.html", "text": "През последната седмица в биологичната лаборатория на Регионалната здравна инспекция във Варна е извършено видово определяне на 13 кърлежа. Това съобщиха за  от РЗИ –Варна. В 12 от случаите е установен Иксодес рицинус – преносител на Лаймска болест, а при един – Рипицефалус сангвинеус – преносител на Марсилска треска. Според седмичната сигнална информация за периода от 12 до 18 май в здравната инспекция няма съобщени с бързи известия лица, ухапани от кърлежи. Има регистриран един случай на заболял от Лаймска болест.\r\nМарияна ВАЛЕНТИНОВА", "date": "2017-05-22", "title": "Варна: В биологичната лаборатория на РЗИ през седмицата е извършено видово определяне на 13 кърлежа"}
{"url": "http://www.focus-news.net/news/2017/05/22/2396840/gen-mayor-grudi-angelov-yordanka-fandakova-e-edin-strategicheski-lider-i-rakovoditel.html", "text": "Йорданка Фандъкова е един стратегически лидер и ръководител. Това каза ген.–майор Груди Ангелов, началник на Военна академия „Г. С. Раковски“ по време на награждаването на кмета на Столична община Йорданка Фандъкова с почетното звание „Д-р хонорис кауза“ на Военната академия, предаде репортер на . „Гжа Фандъкова е кмет на най-голямата община в България. Тя е един стратегически лидер, ръководител, защото, ако започнем от водоснабдяването, транспорта, охраната на обществения ред, това всичко минава през кабинета на г-жа Фандъкова“, допълни ген. майор Груди Ангелов. По думите му мотивите за награждаването й не е само приносът й към обществото и военната академия, а и признанието за възможностите, знанията и уменията, които полага кметът на столицата и нейния екип за опазване живота и здравето на хората. Той посочи, че София е едно спокойно място. „Още един път благодарност от наша страна. За нас е чест да бъдете сред нашите лауреати на званието „Д-р хонорис кауза“, допълни началникът на Военна академия. \r\nДеница КИТАНОВА", "date": "2017-05-22", "title": "Ген. майор Груди Ангелов: Йорданка Фандъкова е един стратегически лидер и ръководител"}
{"url": "http://www.focus-news.net/news/2017/05/22/2396843/pregled-na-mezhdunarodnite-novini-do-13-chasa-agentsiya-fokus.html", "text": "След месеци закъснение младата и космополитна Мария Габриел бе избрана за български представител в Европейската комисия. Но докато в Брюксел България се държи европейски, то политиката в София поема в различна посока, коментира германското радио Mitteldeusche Rundfunk.\r\nС родената през 1979 г.  Мария Габриел, България представя млад, модерен и космополитен кандидат за ЕК. След като се дипломира като филолог в Пловдивския университет и защитава магистърска степен по политически науки в Бордо, Франция, през 2009 г. Габриел влиза в Европейския парламент от редиците на партията на Бойко Борисов \"Граждани за европейско развитие на България\" (ГЕРБ). Нейната дейност в парламентарните комисии за правата на гражданите, жените и тяхното образование, и работата й за значението на пчелите за биологичното разнообразие, й спечелиха признание от ръководителя на Европейската народна партия (ЕНП) Жозеф Дол. От 2014 г. Мария Габриел е заместник-председател на ЕНП.\r\nС избора на Габриел България се представя под светлините на прожекторите по начин, който не отговаря на политиката в София. Отново избраният министър-председател Бойко Борисов, чиято партия ГЕРБ се опира на крехка победа, формира правителство с националистическия алианс \"Обединени патриоти\". В него влизат \"Атака\", \"ВМРО - Българско национално движение\" и \"Национален фронт за спасение на България\".Така че политика, която да отговаря на европейските ценности, партията на Борисов едва ли ще бъде в състояние да реализира. Личните идеологии и политически биографии на лидерите Волен Сидеров (\"Атака\"), Красимир Каракачанов (ВМРО) и Валери Симеонов (НФСБ) показват ксенофобия и антималцинствен национализъм.\r\nПрез първата половина на 2018 г. България ще поеме председателството на ЕС, а коалицията на ГЕРБ вероятно ще издържи до края на българския мандат. Възможното пропукване сред управляващите партии вече се забелязва. ГЕРБ представи законодателно предложение в парламента за провеждане на референдума, за който настоява телевизионният водещ Слави Трифонов. \"Обединени патриоти\" и \"Атака\" се противопоставят категорично на подобна мярка, тъй като се страхуват, че по този начин може да се затвърди доминацията на основните партии и да се стигне до премахване на по-малките политически сили, каквито са те. \r\nПредстоящото председателство на ЕС предлага на България за първи път възможност да определя дневния ред на голямата европейска политика. Това председателство може да бъде лепилото, което да държи коалицията в София, но ще даде стабилност на балканската държава най-много до следващото лято.  \r\n*** Планираното за понеделник, 22 май, представяне на основните точки в предизборната кампания на германските социалдемократи бе изненадващо отложено в навечерието на събитието.\r\nВ късните часове на неделя партията отмени презентацията, в която трябваше да участват фракционният лидер Томас Оперман, генералният секретар Катарина Барли и министърът на семейството Мануела Швезиг. Бе съобщено, че изборната програма ще бъде утвърдена в рамките на партиен конгрес, който ще се проведе на 25 юни в Дортмунд. \r\nГСДП иска да облекчи гражданите в социалното осигуряване и да заложи на засилване на националната сигурност. В тази връзка социалдемократите вече призоваха за откриването на допълнителни места за полицейски служители и по-строги закони. По особено чувствителните теми като данъци и пенсионно осигуряване ГСДП все още не е постигнала ясна концепция за позицията си. \r\nСлед три загуби в изборите за регионални парламенти в Саарланд, Шлезвиг-Холщайн и в Северен Рейн-Вестфалия смутът в редиците на ГСДП е осезаем.\"Сега имаме губеща серия, имаме тежки дни, които са зад нас\", заяви кандидатът на социалдемократите за канцлерския пост Мартин Шулц. Той обаче подчерта, че сегашната ситуация не трябва да бъде причина за отчаяние.\r\n*** Експлозията, която в ранните часове на понеделник разтърси болница в тайландската столица Банкок, е причинена от малка бомба.\r\n„Според предварителните доклади е било бомба… има повече от 20 ранени“, съобщи пред журналисти представител на полицията.\r\n*** Турската полиция задържа двама преподаватели, обявили гладна стачка преди повече от два месеца в знак на протест срещу правителствените мерки, довели до освобождаването им от длъжност.\r\nПо данни на местните медии двама адвокати, които са предприели опит да възпрепятстват задържането на преподавателите, също са били задържани от властите в рамките на операция, проведена в рамките на нощта срещу понеделник. Към момента от полицията отказват коментар на информацията.\r\n*** Скандалът в Бундесвера добива все по-големи мащаби. Според съобщения в средствата за масова информация през последните години от арсенала на германската армия изчезват мистериозно оръжия.\r\nКъм настоящия момент са налице данни за липсващи най-малко седем автоматични пушки и няколко пистолета.\r\nТри автомата G36, две пушки G3 и два пистолета P8 са изчезнали след маневри на войските през 2015 г. Това става ясно от източници от структурите на Министерството на отбраната. Инцидентът за тях е докладван едва на следващата година. \r\nПо-рано стана известно, че през февруари две автоматични пушки G36 пушки и един P8 са били откраднати от танк \"Фукс\" на полигон в Мюнстер. Говорителят на Министерството на отбраната отказа да коментира медийния доклад, позовавайки се на текущо разследване на случая, поето от Прокуратурата в Люнебург. В момента се прави оценка дали инцидента с кражбата има връзка с предполагаемия десен екстремист Франко А., арестуван по подозрения за планиране на терористичен атентат.\r\n*** Съгласно военни документи, представени пред агенция , Венецуела разполага с пет хиляди преносими зенитни ракетни комплекси (ПЗРК) руско производство. Това е най-големият известен подобен запас в Латинска Америка, твърди американски източник. \r\nСоциалистическото правителство на Венецуела отдавна използва заплахата от \"империалистическо\" нашествие от страна на САЩ, за да оправдае натрупването на оръжия. Голяма част от този арсенал бе предоставен от Русия на покойния президент на Венецуела Уго Чавес, чиито мандат продължи от 1999 г. до смъртта му през 2013 г.\r\nРакетите, които може да бъдат управлявани от един човек, представляват сериозна заплаха за търговските и военни въздухоплавателни средства. Експертите твърдят, че отдавна има опасения, че оръжията може да бъдат откраднати, продадени или по някакъв начин да бъдат насочени към неподходящи ръце – информация, която предизвиква тревоги на фона на изострената ситуация във Венецуела, където продължават гражданските вълнения и икономическата криза.\r\nСекретни документи на венецуелските военни разкриват, че страната притежава пет хиляди ПЗРК „Игла-С“. Представители на управляващите в Каракас и на армията отказа да коментират разпространената информация.\r\n***", "date": "2017-05-22", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/05/22/2396839/stara-zagora-okolo-3-000-dushi-sa-posetili-muzeynite-obekti-i-organiziranite-v-tyah-sabitiya-v-ramkite-na-noshtta-na-muzeite.html", "text": "С изпълнения на Градския духов оркестър и хор „Жарава“ в Стара Загора за 13-ти пореден път започна Европейската „Нощ на музеите”, която се проведе на 20-ти май 2017 г., съобщиха от . Почти 3000 души в съботната вечер се отправиха към музейните обекти и организираните в тях събития. Експозициите на Регионалния исторически музей (РИМ)  са били разгледани от 1764 посетители, а Музея „Неолитни жилища“ са посетили 298 души. Архитектурен комплекс „Музей на религиите“ е посрещнал 842 гости в съботната нощ.\r\n„Тази година една от най-старите културни институции в града чества своята 110-та годишнина. Това е третият музей в България и ние сме важна част от европейското културно наследство. Затова желая приятно пребиваване в залите на музея, надявам се всеки да намери нещо за себе си и в събитията, които се реализират там!“, приветства гостите директорът на РИМ Петър Калчев.\r\n„Радвам се, че има толкова много хора тук! Стара Загора се родее с европейските традиции. Европейската нощ на музеите е една благодатна възможност всички възрастови поколения да могат да се възползват от богатата програма на културните институти. Но по-важното е, че за всички инициативи има много старозагорци, привлечени да участват и да ги посетят. Тези събития са част от майската програма, с която стартираме всички културни прояви на Стара Загора за лятото.“, обърна се към присъстващите ресорният зам.-кмет Иванка Сотирова. Тя добави още, че програмата започва с проявите за най-българския празник - 24-ти май и завършва с честването на 110-та годишнина на Регионалния исторически музей на 30 май.\r\n В афиша на Европейската нощ на музеите, организирана от Община Стара Загора, тази година бюха включени повече от 20 културни събития- изложби, концерти, представления, прожекция на филми и др. Те се проведоха в залите на Художествената галерия, Регионалния исторически музей Архитектурния комплекс „Музей на религиите” ч., Музея „неолитни жилища“, Къщата музей „Гео Милев“ и др. Два концерта привлякоха вниманието на ценителите на музиката - вокално-камерният концерт „Kanta Napoli“, посветен на неаполитанската канцонета и „Conscience“ с оригинална музика, композирана от Георги Корназов, Армел Дюпа и Петър Салчев, които се състояха в залата на Художествена Галерия Стара Загора.", "date": "2017-05-22", "title": "Стара Загора: Около 3 000 души са посетили музейните обекти и организираните в тях събития в рамките на „Нощта на музеите“"}
{"url": "http://www.focus-news.net/news/2017/05/22/2396847/smolyan-riosv-shte-proveri-punktove-za-izkupuvane-na-ohlyuvi.html", "text": "РИОСВ – Смолян ще провери пунктове за изкупуване на охлюви в комплекс „Пампорово“ и в селата Гьоврен и Триград. Разрешение за изкупуване на охлюви имат 3 пункта, подали уведомления в екоинспекцията  до 1-ви май 2017 г. Това съобщиха от .\r\nПроверките на РИОСВ – Смолян ще са за спазване на изискванията на Закона за биологичното разнообразие и дали се събират маломерни охлюви. Според закона пунктовете трябва да са оборудвани с хладилно помещение, калибровъчно сито с диаметър на отворите 28 мм, какъвто е минималният размер на събираните и изкупувани охлюви, и подходящ амбалаж за съхранение и транспортиране. Отговорниците на пунктовете са задължени да връщат незабавно в природата предадените маломерни охлюви.\r\nПри констатиране на нарушения, съгласно законодателството се предвиждат глоби от 100 до 1000 лева - за физически лица и от 200 до 5000 лева - за юридически.", "date": "2017-05-22", "title": "Смолян: РИОСВ ще провери пунктове за изкупуване на охлюви"}
{"url": "http://www.focus-news.net/news/2017/05/22/2396850/nikolay-stoykov-kzp-burgas-otnovo-shte-se-komandirovat-inspektori-ot-vatreshnostta-na-stranata-po-yuzhnoto-chernomorie.html", "text": "Отново ще се командироват инспектори на Комисията за защита на потребителите (КЗП) от вътрешността на страната по Южното Черноморие. Това заяви пред журналисти Николай Стойков, директор на КЗП в Бургас след проведена среща в Областна администрация между представители на контролни държавни институции и общините, предаде кореспондент на . Бройката им все още не е ясна. „Това зависи от финансовите възможности на институцията, тъй като всяка една командировка е свързана със средства, но ще има такива екипи, които периодично ще идват, ще остават по една - две седмици и след това ще идват други“, обясни Стойков. Ще има приемни или изнесени офиси на КЗП.\r\nСтойков препоръча на потребителите да четат информацията на етикетите преди да закупят дадена стока. „Когато ползват туристически услуги, да ползват услугите на регистрирани туроператори, на категоризирани хотели и заведения. Категоризацията е фактор, който допринася и прави туристическата услуга безопасна. След като обектът е категоризиран, той е съответствал на всички изисквания по Закона за туризма“, подчерта той. Най-честите нарушения по време на миналогодишния летен сезон са били липса на цени в менютата, липса на грамажи, липса на удостоверени на категоризация, неводене на т.нар. регистър за настанените туристи. Най-много оплаквания от гражданите за изминалото лято е имало за занижена хигиена, за лоша храна, за шум, за дублажи на стаи в хотели.\r\nОт НАП - Бургас обявиха, че при повторно неиздаване на фискален бон, обектът ще бъде запечатан за срок от един месец. „Всички наши действия ще бъдат насочени към доброволно изпълняване на задълженията. Резултатите от миналото лято доведоха до рязкото повишаване на приходи. Отново ще има мобилни екипи, ще действа междуведомствен координационен център, дистанционно ще се наблюдават обектите, ще има проверки съвместно с общините. Целта е приходите да излизат на светло“, каза говорителят на приходното ведомство в Бургас Христо Узунов.\r\nМария РУСЕВА", "date": "2017-05-22", "title": "Николай Стойков, КЗП – Бургас: Отново ще се командироват инспектори от вътрешността на страната по Южното Черноморие"}
{"url": "http://www.focus-news.net/news/2017/05/22/2396848/spetsializiranoto-zveno-antikoruptsiya-pri-sgp-predade-na-sad-mnimi-prokurori.html", "text": "Специализираното звено „Антикорупция“ при Софийска градска прокуратура (СГП) внесе обвинителен акт срещу Цветелин В., Петър М. и Васил В., за измама в особено големи размери, представляваща особено тежък случай - престъпление  по чл. 211, пр.1-во, вр. чл. 201, ал.1,т.1 и т.2, вр. чл. 209, ал.1 от НК. Това съобщиха от . \r\nТрите лица са предадени на съд за това, че в периода 19 януари 2016 г. – 31 януари 2016 г. в гр. София, след предварителен сговор са възбудили заблуждение у св. Б. И. - гражданин на Сирийска арабска република, че във връзка с работата си като прокурори, срещу сумата от 70 000 лв. ще му съдействат за облекчаване правното положение на негови близки, подведени под наказателна отговорност за извършено убийство. \r\nТримата извършители не били магистрати и не работели в системата на съдената власт. \r\nНа 13 септември 2015 г. в Столична дирекция на вътрешните работи започнало разследване срещу племенниците на св. Б. И., във връзка с извършено убийство на друг сирийски гражданин. \r\nВ хода на разследването лицата били привлечени към наказателна отговорност и спрямо тях била наложена мярка за неотклонение „задържане под стража“. \r\nСв. Б.И. бил убеден в тяхната невинност, поради което започнал самостоятелно, паралелно разследване и споделил пред свой познат, че дори е склонен да „плати“, за да оневини племенниците си. \r\nВъв връзка с този разговор Б.И. случайно се запознал чрез общ познат с обвиняемия Цветелин В., който възприел ситуацията като възможност да извлече имотна облага. \r\nПоради това въпреки, че не заемал и никога не бил заемал тази длъжност, Цветелин В. съзнателно създал и поддържал впечатление у пострадалия Б.И.,че е прокурор в Софийска градска прокуратура и има възможност да му съдейства. \r\nЗаедно със съучастниците си Петър В. и Васил В. той разработил план, в рамките на който всеки от тях получил различна роля с единствената цел да въведат в заблуждение Б.И. и създавайки му невярна представа, че имат процесуални възможности да облекчат положението на племенниците му, да получат от него сумата от 70 000 лв. \r\nВ поредица от срещи, проведени в периода 19.01.2016 г. – 31.01.2016 г. в гр. София, обв. Цветелин В. и Петър М. се представяли пред пострадалия като прокурори в Софийска градска прокуратура, а обв. Васил В. като техен служебен шофьор. \r\nОбв. Петър М. умишлено се представил с имената на действащ магистрат и уверил пострадалия, че може да поеме наблюдението на наказателното производство,след което да измени мярката за неотклонение спрямо обвиняемите, а впоследствие и самото обвинение в такова за по-леко наказуемо престъпление. \r\nЗа да затвърдят у него погрешно създаденото впечатление, извършителите представили документи, на които бил придаден вид, че изхождат от Софийска градска прокуратура, Върховна касационна прокуратура и Върховния касационен съд и коментирали имена на действащи магистрати в различни нива на прокуратурата. \r\nВ резултат на тези си действия тримата обвиняеми получили от св. Б.И. в рамките на няколко дни общо сумата от 70 000 лв., за които му обяснили, че ще бъдат дадени като подкупи на различни магистрати, имащи отношение към воденото наказателно производство. \r\nДо разкриване на престъпната дейността на обвиняемите се достигнало, след като св. Б.И споделил с адвокат за осъществените срещи и му представил получените от обвиняемите лица документи. \r\nТримата извършители били задържани на 23 февруари 2016 г . в районна на търговски център „МОЛ- София“, при получаване на поредна част от поисканата сума от 70 000 лв. \r\nВ хода на разследването е установено, че тримата обвиняеми не са имали никакъв досег с наказателното производство, водено срещу племенниците на св. Б.И и са действали единствено с цел да получат имотна облага. \r\nМагистратите, с чиито имена съзнателно се представяли извършителите и споменали в разговорите с пострадалия, нямат отношение към престъпната дейност. Те не са били ангажирани с наказателно производство за убийство и не са работели в Софийска градска прокуратура в посочения период. \r\nЗамесването на имена на действащи магистрати и на високопоставен в длъжностната йерархия служител на МВР (СДВР), включително чрез представяне на копия на неистински документи, е създало реална опасност от уронване техния престиж и авторитет сред членовете на обществото и на професионалната гилдия. \r\nВ резултат на действията на обвиняемите лица, са създадени неверни негативни представи за обичайно като практика користно изпълнение на задълженията от страна на органите на съдебната власт и на МВР в Република България, което опредял случаят като особено тежък. \r\nАко бъдат признати за виновни Цветелин В., Петър М. и Васил В. могат да получат наказание в размер от три до десет години лишаване от свобода, както и съдът да наложи конфискация до ½ от имуществото им.", "date": "2017-05-22", "title": "Специализираното звено „Антикорупция“ при СГП предаде на съд „мними прокурори“"}
{"url": "http://www.focus-news.net/news/2017/05/22/2396846/zamestnik-ministar-denitsa-nikolova-shte-otkrie-zasedanie-na-komiteta-za-nablyudenie-po-programata-za-transgranichno-satrudnichestvo-mezhdu-balgariya-i-sarbiya.html", "text": "Заместник-министърът на регионалното развитие и благоустройство Деница Николова ще открие заседание на 23 май, вторник, на Съвместния комитет за наблюдение на Програмата за трансгранично сътрудничество Interreg по Инструмента за присъединителна помощ между Република България и Република Сърбия 2014-2020. Това съобщиха от . Работната среща ще се проведе в град Ниш, Република Сърбия. \r\nОсновната тема на заседанието ще бъде обсъждане на годишния доклад за изпълнение на програмата за 2016 година. Пред участниците в него ще бъдат представени също цялостната концепция и срокове за втората покана за представяне на предложения по програмата.\r\nПредвижда се да бъде дискутирано и приключването на трансграничната програма между България и Сърбия за периода 2007-2013 година.", "date": "2017-05-22", "title": "Заместник-министър Деница Николова ще открие заседание на Комитета за наблюдение по Програмата за трансгранично сътрудничество между България и Сърбия"}
{"url": "http://www.focus-news.net/news/2017/05/22/2396851/bosna-i-hertsegovina-harvatskiya-prezident-kolinda-grabar-kitarovich-pya-pesnite-na-marko-perkovich-tompsan.html", "text": "Хърватския президент Колинда Грабар - Китарович пя заедно с министри, военни и свещеници, военните песни на Марко Перкович - Томпсън по време на 59-то международно поклонение в Лурд, Франция, предава босненското електронно издание .\r\nИзданието припомня, че хърватската армия за 25-ти път в годишното поклонение на загиналите воини-католици.\r\nНа поклонението заедно с хърватския президент са присъствали министърът на отбраната Дамир Кръстичевич, министърът на ветераните Томо Медвед и заместник-началникът на Генералния щаб, генерал Драго Матанович.  Тереза Герова", "date": "2017-05-22", "title": "Босна и Херцеговина: Хърватския президент Колинда Грабар - Китарович пя песните на Марко Перкович - Томпсън"}
{"url": "http://www.focus-news.net/news/2017/05/22/2396844/kmetat-na-sofiya-yordanka-fandakova-voennata-akademiya-gsrakovski-e-dalgogodishen-partnyor-na-stolichnata-obshtina-v-aktivnata-ni-rabota-za-grada.html", "text": "Военната академия „Г.С.Раковски“ е дългогодишен партньор на Столичната община в активната ни работа за града. Това каза кметът на Столична община Йорданка Фандъкова след като бе удостоена с почетното звание „Д-р хонорис кауза“ на Военна академия „Г.С.Раковски“, предаде репортер на  „За мен е огромна чест получаването на това звание, доста изненадващо, признавам. Доста ми е трудно, защото съм свикнала да говоря за проблеми и да търся решаването на проблеми. Тук емоцията е съвсем различна. Затова от сърце ви благодаря, наистина честта е огромна. Смятам, че това е признание за работата на целия екип на СО, за приоритетите, които поставихме, за нашия хилядолетен с историята и модерен с развитието си град“, заяви Фандъкова. Тя отчете, че е работила активно с Военната академия при реализирането на устойчиви политики и приоритети в развитието на София като зелен, иновативен град. „Като че ли всяка година активността и ангажимента на Военната академия към града, развитието му и възпитанието и образованието на младите хора става все по-голяма. Така че от сърце ви благодаря лично на вас“, допълни кметът на София. \r\nТя припомни част от общите инициативи и отварянето за свободен достъп на красивия парк на Военната академия през 2010 г. По думите й с това решение академията е оказала подкрепа на Столична община за възстановяването на зелените пространства за хората на София и достъпа до историческите места в столицата. По думите й през тази година Военната академия се е включила много активно в облагородяването на града и пролетното почистване. \r\nДеница КИТАНОВА", "date": "2017-05-22", "title": "Кметът на София Йорданка Фандъкова: Военната академия „Г.С.Раковски“ е дългогодишен партньор на Столичната община в активната ни работа за града"}
{"url": "http://www.focus-news.net/news/2017/05/22/2396845/vav-vma-shte-se-sastoi-brifing-za-sastoyanieto-na-georgi-ivanov.html", "text": "Информация за състоянието на първия български космонавт Георги Иванов ще бъде дадена на брифинг в 14.00 часа във ВМА, съобщиха от . \r\nГеорги Иванов е постъпил рано тази сутрин във ВМА. Най-вероятно става дума за инсулт. Няма данни за травми в главата и мозъка. В момента той е настанен за лечение и наблюдение в Клиниката интензивна терапия към болницата.", "date": "2017-05-22", "title": "Във ВМА ще се състои брифинг за състоянието на Георги Иванов"}
{"url": "http://www.focus-news.net/news/2017/05/22/2396849/kmetat-na-sofiya-yordanka-fandakova-vav-voenna-akademiya-podgotvyame-sazdavaneto-na-pametnik-na-polk-boris-drangov-i-mavzoley-za-zaginalite-v-parvata-svetovna-voyna.html", "text": "Във Военна академия подготвяме създаването на паметник на полк. Борис Дрангов и параклис - мавзолей за почит на загиналите български войни в Първата световна война. Това каза кметът на Столична община Йорданка Фандъкова след като бе удостоена с почетното звание „Д-р хонорис кауза“ на Военна академия „Г.С.Раковски“, предаде репортер на  Фандъкова обясни, че заедно са учредили инициативен комитет, който работи за реализирането на идеята по повод отбелязването на 100 години от Първата световна война през 2018 г. Тя посочи, че за нея като човек, свързан с образованието тези паметни знаци са изключително важни за патриотичното възпитание на децата. „Параклисът и градината ще бъдат място, на което ще идват много софиянци, гости на столицата, ученици и деца. Важно е съхранението на историята и паметта, уроците на историята ни учат не само на патриотизъм, но и как да живеем днес“, допълни кметът. Тя посочи, че е изключително благодарна за тази идея на ген. Константин Попов и за инициативата на президента на Радио и Агенция \"Фокус\" Красимир Узунов. „Изключително съм щастлива, че негово светейшество патриарх Неофит лично е подкрепил тази идея и е застанал зад нея. Очакваме с нетърпение да се подготвим. Главният архитект на София работи много активно заедно с кмета на район „Оборище“, с кмета на район „Средец“, за да можем в тези райони на София да изградим това родолюбиво място“, коментира Фандъкова.  Тя посочи, че СО и Военна академия си партнират в различни родолюбиви каузи. „С общи усилия и с подкрепата на много граждани и организации през тази година в двора на академията открихме паметника на Апостола Васил Левски“, коментира Фандъкова. \r\nТя обясни, че винаги е възприемала Военна академия като авторитетно учебно заведение, където може да се получи най-добрата експертиза по отношение на осигуряването на сигурността в града. По думите й академията подпомага Столична община с научния си потенциал за решаването на различни задачи свързани със сигурността и гражданската защита. „Едно от най-сериозните предизвикателства в днешния ден са климатичните промени и зачестилите аварии и бедствия в цяла Европа и целия свят, което ни задължава да полагаме усилия и да работим професионално по превенцията на аварии и кризи. Като кмет на София заедно с моя екип разработихме иновативни модели за управление по отношение превенцията срещу кризи. Столичната община е първата община в България, която създаде свое доброволно формирование. По-късно формирахме и специално звено за аварийно-спасителна дейност, което днес вече е дирекция“, посочи Фандъкова. По думите й това звено работи при усложнени метеорологични пътни условия и инциденти и извършва следене на нивата на реките. Тя поясни, че в доброволното формирование вече има 66 доброволци, които са минали през специална подготовка в учебните центрове в МВР и БЧК. „През последните две години голяма част от служителите на Столичната община и районните администрация се включиха в стратегически курсове и обучения по магистърски програми на Военна академия“, допълни тя. По думите й атмосферата на парка на Военна академия се е възродила като естествен декор за провеждане на културни събития - \"друг наш приоритет създаването на нови открити простраства за изкуство и култура. Смятам, че паркът на Военна академия вече е любимо място“, коментира кметът на София. По думите й вече няколко поредни години заедно със Софийската опера и балет се провежда фестивалът „Опера в парка“.\r\nДеница КИТАНОВА", "date": "2017-05-22", "title": "Кметът на София Йорданка Фандъкова: Във Военна академия подготвяме създаването на паметник на полк. Борис Дрангов и мавзолей за загиналите в Първата световна война"}
{"url": "http://www.focus-news.net/news/2017/05/22/2396853/ek-evropeyskata-komisiya-predstavi-spetsifichnite-si-preporaki-za-ikonomicheskata-politika-na-stranite-chlenki-vklyuchitelno-i-na-balgariya-v-ramkite-na-evropeyskiya-semestar-2017-g.html", "text": "Европейската комисия представи специфичните си препоръки за икономическата политика на страните членки, включително и на България, в рамките на Европейския семестър 2017 г., се казва в съобщение от   \r\nДържавите членки трябва да използват възможността, която предлага икономическото възстановяване, за да продължат структурните реформи, да дадат тласък на инвестициите и да укрепят своите публични финанси. Приоритетите варират в рамките на ЕС, но полагането на допълнителни усилия във всички области е от съществено значение за постигането на по-приобщаващ, стабилен и устойчив растеж. \r\nЕвропейската комисия предлага днес своите специфични за всяка държава препоръки (СДП) за 2017 г., в които излага насоките си за икономическата политика на всяка отделна държава членка за следващите 12—18 месеца. Икономиката на ЕС и на еврозоната е устойчива, но предизвикателствата продължават. Сред проблемите са бавният ръст на производителността, последиците от кризата (включително продължаващите неравенства) и несигурността, дължаща се главно на външни фактори. Поради това Комисията призовава държавите членки да използват тази възможност, за да заздравят основите на своите икономики чрез осъществяване на общите икономически и социални приоритети, определени на европейско равнище: насърчаване на инвестициите, извършване на структурни реформи и осигуряване на отговорни фискални политики. \r\nВалдис Домбровскис, Заместник-председател на Европейската комисия отговарящ за еврото и социалния диалог, коментира: \r\n\"Очакванията са България да спази Пакта за стабилност и растеж както през 2017 г., така и през 2018 г., което изпраща положителен сигнал към инвеститорите.  За да се постигне устойчив икономически растеж и да се подобри жизненият стандарт на българските граждани, препоръчваме България да ускори своята програма за структурни реформи.  \r\nНие отчитаме постигнатия напредък в укрепването на банковата система, но сме на мнение, че е необходима още работа, за да се преодолеят оставащите слабости във финансовия сектор, като например високото равнище на необслужваните кредити.  \r\nПрепоръчваме също така да се осигурят по-добро съдействие на търсещите работа и по-добър достъп до качествено образование и здравни услуги.  \r\nПодобряването на събираемостта на данъците и на спазването на данъчното законодателство и намаляването на размера на неформалната икономика са мерки, които могат да повишат атрактивността на българската икономика и доверието в нея.  \r\nПрез следващата седмица ще бъда на посещение в София и очаквам с голям интерес да обсъдим нашите препоръки с министри, депутати и социални партньори.\" \r\nПрепоръките на Европейската комисия за България ще бъдат официално представени в София в петък, 2 юни 2017 г. от г-н Валдис Домбровскис, Заместник-председател на Европейската комисия отговарящ за еврото и социалния диалог, който ще бъде в България на официално посещение. \r\nСъбитието, организирано от Представителството на Европейската комисия в България, ще се състои на 2 юни 2017 г. от 09:00 часа, зала \"Роял 3\", София Хотел Балкан.", "date": "2017-05-22", "title": "ЕК: Европейската комисия представи специфичните си препоръки за икономическата политика на страните членки, включително и на България, в рамките на Европейския семестър 2017 г."}
{"url": "http://www.focus-news.net/news/2017/05/22/2396852/dobrich-za-23-ta-poredna-godina-obshtinata-nagrazhdava-izyaveni-pedagozi-i-uchilishta-v-navecherieto-na-denya-na-balgarskata-prosveta-i-kultura-i-na-slavyanskata-pismenost.html", "text": "За 23-та поредна година Община град Добрич награждава изявени педагози и училища в навечерието на Деня на българската просвета и култура и на славянската писменост - 24 май. Това съобщи заместник-кметът по „Хуманитарни дейности“ д-р Емилия Баева, предаде кореспондент на . Празник е организиран днес в Художествената галерия. В една от залите е представена изложба на художниците педагози в града. Експозицията включва творби от последните две години на повече от 10 учители и преподаватели от всички степени и видове училища в града. Довечера в Огледална зала „Нели Божкова“ в 18.00 часа ще започне тържественият концерт, организиран от Общината по случай 24 май. Празнично слово ще произнесе писателят Владимир Зарев. Ще бъдат наградени с плакети детските градини и училища с постижения през годината, с грамоти – изявени учители. \r\nИмената на всички вече са известни, публикувани са на сайта на Община град Добрич. Тържеството ще завърши с концерт на Хора на учителките в добруджанския град с диригент Маргарита Русева – Ганева и клавирен съпровод на Детелина Василева. Общият брой на учениците в Добрич през тази година е 9 410, съобщи заместник-кметът, на отличниците - 3 432, на абитуриентите - 748.\r\nЖулиета НИКОЛОВАОВА", "date": "2017-05-22", "title": "Добрич: За 23-та поредна година Общината награждава изявени педагози и училища в навечерието на Деня на българската просвета и култура и на славянската писменост"}
{"url": "http://www.focus-news.net/news/2017/05/22/2396855/kitayski-diplomati-osnovnata-predpostavka-za-uchastieto-na-tayvan-v-godishnata-konferentsiya-na-szo-e-printsipat-za-edinen-kitay.html", "text": "Китайската делегация на 70-тата годишна конференция на Световната здравна организация (СЗО) заяви, че принципът за „Единен Китай“ е предпоставката за присъствието на тайвански представители събитието, предава информационната агенция .\r\nПо време на пресконференция, китайската делегация опроверга твърденията на Тайван за съществуването на „епидемична превенция“.\r\nРъководителят на китайската делегация Ли Бин, която е и министър на националното здраве и Комисията за семейно планиране заяви, че властите в Тайван, в лицето на управляващата Демократическа прогресивна партия (ДПП), са тези, които са поставили преграда пред участието на страната си на годишната конференция на СЗО. Ли Бин потвърди, че „консенсусът от 1992 г. “, фокусиран върху принципа за „Единен Китай“, е предпоставка за участието на Тайван.\r\nДПП „отказа да признае, че двете страни на Тайванския провлак принадлежат на „Единен Китай“. Правейки това, тя (ДПП, бел. р.) подкопа основата на добрите отношения и доведе контактите и комуникационните механизми до задънено положение“, отбеляза Ли Бин.\r\nСпоред Бин в периода между 2009-2016 г. китайското правителство е направило много усилия и уговорки за участието на Тайван в конференцията на СЗО, като страна-наблюдател под името „Китайски Тайпей“, в съзвучие с „консенсуса от 1992 г.“, постигнат между Китай и Тайван.", "date": "2017-05-22", "title": "Китайски дипломати: Основната предпоставка за участието на Тайван в годишната конференция на СЗО е принципът за „Единен Китай“"}
{"url": "http://www.focus-news.net/news/2017/05/22/2396857/smolyan-obshtinata-i-kmetat-nikolay-melemov-tarzhestven-kontsert-po-povod-denya-na-balgarskata-prosveta-i-kultura-i-na-slavyanskata-pismenost.html", "text": "Общината и кметът Николай Мелемов организират Тържествен концерт по повод Деня на българската просвета и култура и на славянската писменост, съобщиха от . Тържественият концерт на Трио „Тенорите” ще се проведе на 24 май от 10.30 часа в зала 1 на Театъра. \r\nТогава ще се извърши и връчването на Годишните награди на Община Смолян на изтъкнати дейци на образованието, науката, културата и журналистиката за 2017 година.", "date": "2017-05-22", "title": "Смолян: Общината и кметът Николай Мелемов Тържествен концерт по повод Деня на българската просвета и култура и на славянската писменост"}
{"url": "http://www.focus-news.net/news/2017/05/22/2396856/spetsializiranata-prokuratura-predade-na-sad-7-uchastnitsi-v-grupata-na-ivo-ivanov-za-narkotitsi-reket-i-otvlichaniya-vav-varnensko-i-dobrichko.html", "text": "Специализираната прокуратура внесе в Специализирания наказателен съд обвинителен акт срещу седем участници в организирана престъпна група за разпространение на наркотици, отвличания, рекет, побои и поръчкови убийства на територията на областите Варна и Добрич, организирана и ръководена от Иво Иванов (по-известен в страната с прякора си Иво Гела). Това съобщиха от .\r\nСедмината бяха задържани през април 2015 г. при специализирана операция на ГДБОП и Специализираната прокуратура. Тогава Иванов, както и други двама от 10-членната престъпна група - Валентин Христов и Янко Живков, се укриха. Материалите срещу тях са отделени в друго наказателно производство, което предстои да приключи след издирването им.\r\nДоказателствата по делото сочат, че групата е създадена от Иванов през януари 2001 г. Основната й престъпна дейност e била разпространението на наркотици в североизточния регион – главно кокаин, хероин, марихуана, амфетамини. Стоката на едро пристигала от Турция, Доминиканската република и по други канали, контролирани от Иванов, и e била разпространявана в страната на едро и на дребно. За тази дейност в групата отговаряли Николай Иванов, Янко Живков и Добрин Димитров. За целта поддържали и контролирали широка мрежа от дилъри. Разпространителите на дрога извън групата били принуждавани да работят за нея или да делят печалбата си чрез побоища, рекет и всевъзможни гаври. Така, чрез налагане на страх и подчинение групата установила пълен контрол над наркоразпространението в региона.\r\nДруг основен източник за приходи на престъпното сдружение било събирането на „такса спокойствие“ от бизнесмени, развиващи дейност във Варненско и Добричко. Собствениците на по-големи търговски обекти били принуждавани (в т.ч. със силови действия) да платят еднократна „такса“ от 100 000 евро при откриване на търговските си обекти. По-дребните бизнесмени трябвало да се „отчитат“ с по-малки суми, но периодично. Рекетирани били и автокрадци да връщат отнетите автомобили на собствениците им срещу част от получената сума за връщането. Наблюдавани били действията и приходите на други престъпници в региона, от които били искани отчисления, за да продължат работата си.\r\nЧрез ръководителя си Иванов групата е приемала и поръчки за отвличания и убийства на бизнесмени, най-често от техни съдружници или конкуренти.\r\nГоляма част от сумите, получени от престъпна дейност, участниците в групата влагали в хотелиерство, ресторантьорство, рекламни агенции и други видове легален бизнес.\r\nПредстои Специализираният наказателен съд да насрочи началото на съдебния процес срещу седмината участници в групата.", "date": "2017-05-22", "title": "Специализираната прокуратура предаде на съд 7 участници в групата на Иво Иванов за наркотици, рекет и отвличания във Варненско и Добричко"}
{"url": "http://www.focus-news.net/news/2017/05/22/2396858/reuters-turtsiya-sadi-200-predpolagaemi-uchastnitsi-v-neuspeshniya-voenen-prevrat-pri-izklyuchitelni-merki-za-sigurnost.html", "text": "В понеделник Турция започна процес срещу 200 заподозрени за участие в миналогодишния неуспешен военен преврат, предава . Сред подсъдимите на процеса има и високопоставени офицери. \r\nОбвиняемите, сред които е и бившият адютант на президента Ердоган, бившият началник на турското ВВС, както и редица генерали, полковници и майори, бяха преведени по пътя за съда през тълпа от протестиращи, които настояваха за смъртно наказание.\r\nОколо 1,5 хил. представители на службите за сигурност охраняваха процеса, който се състоя в специално построена сграда в Синчан, околностите на турската столица.\r\nПовече от 240 души, много от които цивилни, бяха убити по време на неуспешния опит за преврат от 15 юли 2016 г., когато група военнослужещи се опитаха да свалят правителството в Анкара.\r\nОбвиняемите на процеса в Синчан включваха някои от основните заподозрени, за които се предполага, че са нападнали държавния телевизионен оператор и са принудили новинар да прочете прокламация, в която се твърди, че армията е установила контрол си и страната се управлява от комитет „Мир у дома“.\r\nПо време на процеса, семействата на жертвите, загинали в преврата, викаха и освиркваха обвиняемите. \r\nОт 221 обвиняеми, повече от 200 са от Въоръжените сили на Турция, а поне половината от тях - офицери с рангове от капитан до генерал. Всички обвиняеми, с изключение на 12 души, които все още са издирвани от властите, присъстваха на процеса. Фетхулах Гюлен, който е сочен от президента Ердоган за основен подбудител на опита за държавен преврат, е един от онези, които биват съдени задочно. \r\nКъм днешна дата турските власти са арестували или уволнили над 150 хил. държавни служители, учители, съдии, прокурори, полицаи и войници, които са заподозрени в поддръжка или съучастие в опита за държавен преврат.\r\nСмята се, че процесите ще продължат поне до 16 юни.", "date": "2017-05-22", "title": "Reuters: Турция съди 200 предполагаеми участници в неуспешния военен преврат при изключителни мерки за сигурност"}
{"url": "http://www.focus-news.net/news/2017/05/22/2396854/kmetat-na-sofiya-yordanka-fandakovastolichna-obshtina-izpolzva-tseliya-nauchen-potentsial-na-voenna-akademiya-v-reshavaneto-na-problemite-na-grada.html", "text": "Столична община използва целия научен потенциал на Военна академия в решаването на проблемите на града по отношение на сигурността и превенцията на различни кризи. Това каза кметът на София Йорданка Фандъкова пред журналисти, предаде репортер на . Тя посочи, че награждаването й с „Д-р хонорис кауза“ е  огромна чест за нея от Военна академия „Г. С. Раковски“. „С акадамията работим от много години с истински партньорство за подобряване  средата и сигурността в града ни и неговите граждани“, коментира кметът на София. По думите й днес Военната академия е прекрасно пространство за култура. „За мен две са каузите, които са изключително важни в нашето партньорство – едната е силна, родолюбива и патриотична кауза. С ръководството на Военна академия и иницативи на различни патриотични и родолюбиви организации и подкрепата на много граждани и бизнес, изградихме паметник на Апостола на Свободата Васил Левски. Подготвяме и паметник на полк. Борис Дрангов също в двора на Военна академия. И с благословията на Негово светейшество патриарх Неофит подготвяме изграждането на параклис в чест на 100 години от Първата световна война. Разбира се, в памет на нашите герои и воини, загинали в Първата световна война. Идеята е на ген. Константин Попов, председател на Комисията по отбрана  в Народното събрание и на г-н Красимир Узунов“, посочи Фандъкова. Тя обясни, че подкрепата на районните кметове също е огромна и личното съдействие на началника на академията. „Втората кауза е използването на целия научен потенциал на академията в решаването на проблемите на града по отношение на сигурността и превенцията на различни кризи“, допълни Фандъкова. По думите й курсанти на академията провеждат практики в Столична община, а служители на общината преминават през обучения в общинската администрация. \r\nПопитана дали ще се случи отварянето на парка в резиденция „Лозенец“, тя посочи, че искрено вярва, че новият министър на отбраната ще обърне внимание на предложението на Столична община. По думите й това ще бъде прекрасно за жителите на район „Лозенец“. „Предстоят нови разговори, така че ние сме готови да участваме“, коментира тя и поясни, че на територията на Военната академия се работи да се отвори още един вход от горната страна, за да е по-удобно на хората да влизат. \r\nВъв връзка с обществената поръчка за ремонта пред НДК, Фандъкова поясни, че очаква фирмата да си изпълни ангажиментите по договор и да работи сериозни и да изпълни обекта в срок и качествено. „Контролът, както при всички обекти се възлага на строителен контрол и на надзора. Ние сме благодарни на всички граждани и на медиите, които ни помагат да осъществяваме контрол, допълни Фандъкова и поясни, че винаги фирмата е длъжна да отстранява за своя сметка дефектите. По думите й до края на тази година този ремонт трябва да приключи. Фандъкова посочи, че това е мястото, където ще се посрещнат десетки делегации от 1 януари 2018 във връзка с българското председателство. Тя подчерта, че Столична община ще направи всичко възможно това да се случи в срок.   \r\nДеница КИТАНОВА", "date": "2017-05-22", "title": "Кметът на София Йорданка Фандъкова:Столична община използва целия научен потенциал на Военна академия в решаването на проблемите на града"}
{"url": "http://www.focus-news.net/news/2017/05/22/2396859/vitsepremierat-ekaterina-zaharieva-uchastva-vav-vtorata-konferentsiya-sigurnost-i-stabilnost-v-rodos.html", "text": "Заместник министър-председателят по правосъдната реформа и министър на външните работи Екатерина Захариева участва във втората конференция „Сигурност и стабилност”, която се провежда на 22-23 май 2017 г. в Родос, Гърция. Това съобщиха от . Основната цел на конференцията е да продължи усилията за установяване на положителен дневен ред за регионално сътрудничество и взаимно разбирателство между страните участници в съвременните условия на кризи, предизвикателства и конфликти. Присъстват двадесет делегации от страни от Европа, Близкия изток, Залива и организации като Лигата на арабските държави и Съвета за сътрудничество в Персийския залив. Статут на наблюдател получи и Индонезия. \r\nМинистър Захариева приветства усилията на домакините за разширяване на тяхната инициатива и за провеждане на втората Родоска конференция. Отбеляза специално позитивния дневен ред, който дава различен акцент на форума в Родос в сравнение с редица други инициативи.\r\nВ рамките на настоящата среща се очаква да бъдат очертани както предизвикателствата и проблемите в региона, а така също и набелязани областите за бъдещо сътрудничество за тяхното преодоляване. Особено важно е регионалното сътрудничество в областта на сигурността, усилията за преодоляване на причините за радикализацията сред младите хора. Включването на темите образование, култура и околна среда и успешното сътрудничество в тези области ще създаде перспективи за развитие и реализация на младежта в страните от Близкия изток, заяви Захариева. Това е конструктивен подход към сложния и комплексен въпрос, свързан с миграцията. България е готова да се включи активно със свой принос в започнатите инициативи и да работи за тяхното разширяване, подчерта тя.\r\nВ края на конференцията се очаква приемането на съвместна декларация, която да очертае следващите стъпки.", "date": "2017-05-22", "title": "Вицепремиерът Екатерина Захариева участва във втората конференция „Сигурност и стабилност” в Родос"}
{"url": "http://www.focus-news.net/news/2017/05/22/2396862/almakoscom-albaniya-bivsh-komandos-poema-ministerstvoto-na-vatreshnite-raboti-v-tirana-predi-izborite.html", "text": "Бившият командос Дритан Демирай ще бъде назначен за министър на вътрешните работи в служебния кабинет, който трябва да проведе парламентарните избори на 18 юни 2017 г., предава албанското електронно издание .\r\nДритан Демирай се смята за създател на специалните части на албанската армия и е участвал с тях в редица тренировъчни мисии. Rаботил е като преподавател и е автор на книги, наръчници и нормативни документи за дейността на командосите.\r\nПо време на службата си е награждаван с 24 медала за участие в 27 вида спорт.Тереза Герова", "date": "2017-05-22", "title": "Аlmakos.com (Албания): Бивш командос поема министерството на вътрешните работи в Тирана преди изборите"}
{"url": "http://www.focus-news.net/news/2017/05/22/2396861/zam-ministar-denitsa-nikolova-nad-20-mln-lv-shte-badat-investirani-v-obshtina-gorna-oryahovitsa-po-oprr-2014-2020-g.html", "text": "Над 20 млн. лв. са планираните инвестиции в община Горна Оряховица само по линия на ОП „Региони в растеж“ до 2020 г. Това обяви заместник-министърът на регионалното развитие и благоустройството Деница Николова, която заедно с кмета на общината инж. Добромир Добрев и областният управител на област Велико Търново проф. Любомира Попова откри днес обновената с европейски средства детска градина „Бодра Смяна“, съобщиха от пресцентъра на . Детското заведение е част от проекта на общината за подобряване на образователната среда в гр. Горна Оряховица на стойност 3 млн. лв., осигурени от оперативната програма. В него е монтирана топлоизолация, подменени са дограмата и вратите, положени са нова фаянсова облицовка, теракота, шпакловка и боядисване. Подменени са осветителните и отоплителните тела. Сменен е котелът на сградата и е изградена система за отопление от слънчеви колектори. Подменени са пешеходните настилки около сградата, както и алеи и площадки за игра. Освен обновената най-стара детска градина в града, по проекта предстои и реновиране на ОУ „Св. св. Кирил и Методий“ и ОДЗ „Елена Грънчарова“.  \r\nЗам.-министър Николова подчерта, че това е един от първите обекти, който е реализиран със средства по ОП „Региони в растеж“. В допълнение към проектите за образователна инфраструктура, предстои да стартират инвестиции за подобряване на градската среда и в социалните жилища. „Надявам се с тези инвестиции градът да се развива още повече социално-икономически. Надявам се децата да са щастливи и с любознателност да постигат по-добри резултати“, посочи Николова. Тя изрази надежда общината да продължи да реализира успешно проектите си. \r\nДо края на оперативната програма област Велико Търново ще получи над 50 млн. лв. по програмата, информира също заместник-министърът.\r\nПред журналисти Деница Николова коментира, че към настоящия момент изпълнението на оперативната програма върви с нормален ритъм. Около 57% от общия ѝ ресурс са договорени. До края на годината ще бъде разпределен и ресурсът към другите бенефициенти – към Агенция „Пътна инфраструктура“, както и към Министерството на здравеопазването и общините – за деинституционализация на възрастни хора. \r\n„Изпълнението върви с добри  темпове, предстои ни реализация на много обекти този строителен сезон и до края на годината ще имаме още завършени проекти. До момента сме разплатили 11% от ресурса на програмата. Няма непреодолими пречки, които да стопират изпълнението. Призивът ми е общините да се мобилизират и да завършим планираните инвестиции до края на годината“, заяви зам.-министър Николова. Според нея обжалването на поръчките на общините към момента не е съществена и сериозна пречка за изпълнението на проектите, защото програмата стартира реализацията си своевременно след нейното одобрение и има време за изпълнение на мерките.", "date": "2017-05-22", "title": "Зам.-министър Деница Николова: Над 20 млн. лв. ще бъдат инвестирани в община Горна Оряховица по ОПРР 2014 – 2020 г."}
{"url": "http://www.focus-news.net/news/2017/05/22/2396863/agentsiyata-za-sotsialno-podpomagane-ostanaha-42-institutsii-za-detsa-predi-pet-godini-byaha-122.html", "text": "Налице е устойчива тенденция да намалява броят на настанените в специализирани институции деца, като този процес е успореден с разширяване на мрежата от резидентен тип услуги. Това сочи изготвен от експерти на  Анализ на изпълнението на процеса на деинституционализация, обхващащ 5-годишния период от 2012 до 2016 г., съобщиха то Агенцията.\r\nТака към 31 декември 2012 г. общият капацитет на домовете за деца, лишени от родителска грижа (ДДЛРГ), е 2916 места, заети са 2361. Капацитетът на домовете за деца с увреждания е 1372, заетите места са 1185. Пет години по-късно - към 31 декември 2016 г. общият капацитет на ДДЛРГ е 696 места, от които заети са 479, а домове за деца с увреждания вече не съществуват.\r\nКъм 31 декември 2016 г. спрямо края на 2012 г. общият капацитет на специализираните институции (домове за деца, лишени от родителска грижа, и домове за деца с увреждания), е намалял с впечатляващите 84 процента, съответно заетите места – с 86 процента. Функциониращите специализирани институции за деца, делегирани от държавата дейности в края на 2012 г. са 122, в края на 2016 г. са едва 42, което е намаление с 66 процента. През 2015 г. е закрит Домът за деца с физически увреждания, а през 2016 г. – последните 6 дома за деца с умствена изостаналост.\r\nДинамичният процес на закриване на институции е съпътстван със значително нарастване на броя на социалните услуги, предоставяни в общността и от резидентен тип, които са алтернатива на институционалната грижа за деца. Към 31 декември 2012 г. функционират 338 социални услуги за деца с капацитет 8769 места, от които от резидентен тип 124, с капацитет 1375 места. Съответните данни за края на 2016 г. са 605 социални услуги с капацитет 13 462 места, в това число от резидентен тип 320, с капацитет 3949 места.\r\nВ значителна степен увеличението на социалните услуги в общността се дължи на разкриването на нови услуги от резидентен тип в сравнение с останалите социални услуги в общността. Обобщените данни показват, че през 2016 г. функциониращите социални услуги в общността от резидентен тип за деца (Преходно жилище, Център за настаняване от семеен тип, Кризисен център, Приют) са с 39% повече от 2012 г.\r\nОсъществяването на цялостната реформа в системата на грижа за децата и семействата стартира с приемането на Националната стратегия „Визия за деинституционализация на децата в Република България” и Плана за действие за нейното изпълнение, актуализиран през октомври 2016 г. При изпълнението на заложените мерки и дейности е предвидено да бъдат закрити всички останали специализирани институции за деца.", "date": "2017-05-22", "title": "Агенцията за социално подпомагане: Останаха 42 институции за деца, преди пет години бяха 122"}
{"url": "http://www.focus-news.net/news/2017/05/22/2396860/albeucom-albaniya-srabskite-lideri-sa-uvereni-che-srabska-lista-mozhe-da-spre-formiraneto-na-kosovskata-armiya.html", "text": "Тирана. Сръбските лидери са уверени, че влизането в парламента на политическата партия на косовските сърби, „Сръбска листа“, може да спре формирането на армия на страната, предава албанското електронно издание Аlbeu.com.\r\nИзданието се позовава на изявленията на сръбския премиер Александър Вучич, на министъра на труда и социалната политика Александър Вулин и на други сръбски висши представители, направени на пресконференция в Белград.\r\nАlbeu цитира изявлението на министър Вулин, съгласно което \"след като кандидатът за премиер Рамуш Харадинай заплашва да стигне до Ниш, може само да предположите какво трябва да се очаква след като се формира армията. Сърбите в Косово не трябва да позволят това\".Тереза Герова", "date": "2017-05-22", "title": "Аlbeu.com (Албания): Сръбските лидери са уверени, че „Сръбска листа“ може да спре формирането на косовската армия"}
{"url": "http://www.focus-news.net/news/2017/05/22/2396864/nsi-prez-2016-godina-predstavleniyata-v-teatrite-u-nas-sa-se-uvelichili-sas-7-a-poseshteniyata-s-58.html", "text": "През 2016 г. в действащите 75 театъра в страната са организирани 15 162 представления, посетени от 2 295 хил. зрители, като в сравнение с 2015 г. представленията се увеличават със 7.0%, а посещенията - с 5.8%. Средният брой посетители на едно представление намалява от 153 лица през 2015 г. на 151 лица през 2016 година. Това съобщиха от .\r\nРазпределението на театрите по вид и реализирани постановки през 2016 г. е следното: 36 драматични театъра с 6 110 представления; 23 куклени театъра с 5 545 представления; 7 драматично-куклени театъра с 1 987 представления; 7 оперни и балетни театъра с 1 130 представления; 2 оперетни театъра с 390 представления. \r\nПриходите на театрите през 2016 г. са 79 008 хил. лв., от които 19 585 хил. лв. (24.8%) са приходи от билети и от участия в турнета в страната и в чужбина.\r\nПрез 2016 г. в страната развиват дейност 58 музикални колектива - 5 филхармонии, 29 професионални ансамбъла за народни песни и танци и 24 оркестъра. Представленията на тези колективи намаляват със 7.8%, а посещенията - с 3.3% в сравнение с 2015 година.\r\nДружества, сдружения и музикални компании са организирали 12 рецитала (художествено слово), посетени от 2 200 зрители. \r\nПрез 2016 г. са осъществени 1 079 концерта, посетени от 443 хил. лица. Най-често са организирани естрадни концерти (поп, рок, фолк и др.) - 383, посетени от 204.1 хил. лица, което е 46.1% от всички посетители на концерти.", "date": "2017-05-22", "title": "НСИ: През 2016 година представленията в театрите у нас  са се увеличили със 7%, а посещенията - с 5,8%"}
{"url": "http://www.focus-news.net/news/2017/05/22/2396865/smolyan-pochti-dve-sedmitsi-e-v-neizvestnost-27-godishniyat-dimitar-semerdzhiev-ot-selo-kutela.html", "text": "От 12 дни 27-годишният Димитър Семерджиев от смолянското село Кутела е в неизвестност,  издирването му продължава. Това каза за  Емил Стоянов, кмет на село Кутела. Никой в селото недоумява каква е причината Димитър да се качи в колата си и да потегли в неизвестна посока, без да предупреди никого. Стоянов обясни, че местни от селото продължават да обикалят и да го търсят. Всеки ден се наблюдават и камерите по пътищата, но няма никаква информация за Димитър. В началото на изчезването му за последно колата е заснета от камера на изхода на Смолян в посока към изхода на Пампорово. Оттогава няма никаква информация за момчето. \r\nПо информация на ОД на МВР – Смолян, 27-годишният Димитър Здравков Семерджиев от село Кутела е в неизвестност от 11 май. Димитър е видян за последно на 11 май в 12.30 часа на обяд. Тогава той е излязъл от дома си в с. Кутела и е тръгнал в неизвестна посока с лек автомобил „Пежо“ 307, комби, сив-металик с рег. № СМ1509АХ. Димитър Семерджиев е висок, слаб, с къса, права, кестенява коса. В деня на изчезването му е бил облечен със сини дънки, сива блуза с дълъг ръкав и черни маратонки. \r\nОт полицията призовават всички, които имат информация за младия мъж, да сигнализират при гарантирана анонимност на тел. 112 или в най-близкото районно управление на МВР.\r\nДаниела БОЙКОВА", "date": "2017-05-22", "title": "Смолян: Почти две седмици е в неизвестност 27-годишният Димитър Семерджиев от село Кутела"}
{"url": "http://www.focus-news.net/news/2017/05/22/2396868/lovech-zadarzhan-e-mazh-zapodozryan-za-ubiystvo-v-yablanitsa.html", "text": "48-годишен мъж от с. Радювене е заподозрян за убийство и задържан за срок от 72 часа с прокурорско постановление, съобщиха от пресцентъра на . Трагедията се разиграла в нощта срещу 20 май в частен имот в Ябланица, където той бил с 41-годишен мъж от Ябланица. По първоначални данни, двамата били пастири. Сутринта собственикът на имота открил  безжизненото тяло на местния жител, а другият заявил, че колегата му е починал след самонараняване. Отзовалият се незабавно полицейски екип извършил оглед. По тялото на починалия са установени следи от насилие. Работата по случая продължава под ръководството на Окръжна прокуратура - Ловеч. Образувано е досъдебно производство.", "date": "2017-05-22", "title": "Ловеч: Задържан е мъж, заподозрян за убийство в Ябланица"}
{"url": "http://www.focus-news.net/news/2017/05/22/2396869/blagoevgrad-obshtinskite-savetnitsi-shte-glasuvat-postavyane-na-stantsiya-za-zarezhdane-na-elektromobili-v-grada.html", "text": "Общинските съветници ще гласуват актуализация и изменение на Наредбата за опазване на общинската собственост и обществения ред на община Благоевград. Това съобщиха от . Тези изменения предвиждат обособяване на 2 броя паркоместа на ул. „Митрополит Борис“, намиращи се зад сграда ДТ „Никола Вапцаров“, предназначени за зареждане на електромобили от стационарна зарядна станция. Определят се и правилата по които автомобили, които използват двигател с изцяло електрическо захранване и не притежават двигател с вътрешно горене могат да ползват режим на безплатно паркиране в „Синя зона“.\r\nНа предстоящата сесия ще се обсъжда и изменение на Наредбата за опазване на общинската собственост и обществения ред, с което се осигурява възможност за издаване на втори пропуск за паркиране  за лице  живеещо в ЦГЧ, чиито адрес попада в „Синя зона“, след заплащане на годишна такса.  Направено е и предложение за обслужване на търговски обекти, намиращи се в ЦГЧ да се издават ежемесечни пропуски – за времето от 00:00 часа до 05:00 часа, за не повече от 2 часа, срещу заплащане на такса.\r\nСъветниците ще гласуват промяна на финансирането на ЦПЛР - Център за личностно и творческо развитие на децата на Благоевград, което става изцяло местно, от общинския бюджет. Целта е да се избегнат  всички ограничения, наложени от ЗПУО и останалите нормативни актове на Министерството на образованието, при финансиране с делегиран бюджет.Това ще увеличи дейностите, които се развиват в центъра, освен това школите ще  са достъпни за децата в извънучебно време, почивни дни и ваканции.\r\nОбщинските съветници ще намалят размера на сумата за съфинансиране по проект „Въвеждане на мерки за енергийна ефективност в общински административни сгради“ с обект на интервенция сградата на Общинска администрация – Благоевград, с който се кандидатства за безвъзмездна финансова помощ по Оперативна програма „Региони в растеж“ 2014 – 2020 г.\r\nПредложенията, включени в дневния ред на предстоящото заседание, са разгледани  от постоянните комисиите към местния парламент.\r\nПредложеният дневен ред беше одобрен днес – 22 май и от Председателския съвет към ОбС – Благоевград. В заседанието се включиха председателят на съвета г-н Радослав Тасков и заместниците му Илиан Георгиев, Злата Ризова, Румен Калайджиев и Цветозар Балабанов.\r\nСесията на Общински съвет – Благоевград ще се проведе на 26 май, петък, от 9.30 часа в зала „22-ри Септември”.", "date": "2017-05-22", "title": "Благоевград: Общинските съветници ще гласуват поставяне на станция за зареждане на електромобили в града"}
{"url": "http://www.focus-news.net/news/2017/05/22/2396867/haskovo-teatralite-ot-sarbiya-specheliha-golyamata-nagrada-na-topolovgradskiya-teatralen-festival.html", "text": "Голямата награда на Международния театрален фестивал на любителските комедийни театри, пантомима и сатира „Велко Кънев“ - Тополовград, статуетката „Златна камила“ тази година заслужи Театър „Христо Ботев“ от Димитровград, Р Сърбия, за спектакъла „Женитба“ от Гогол. Тя бе връчена снощи на тържественото закриване на Двадесет и второто издание на фестивала. На финалното тържество присъстваха много гости, между които и съпругата на Велко Кънев Мария Кънева. Това съобщиха от .\r\n    В своето слово заместник-кметът на общината Маргарита Георгиева благодари на всички, допринесли за сътворяването на този уникален фестивал. Тя подчерта голямата роля на съорганизаторите: Министерството на културата, Съюзът на читалищата, дарителите, публиката, както и на журито, за всеотдайната и прецизна работа. Цяла седмица тополовградчани бяха зрители на талантливо представените постановки от Турция, Гърция, Македония, Молдова, Сърбия, Украйна, България.\r\n Специалната награда получи Театрален състав от град Чорлу, Турция, за спектакъла „Днес си върви, ела утре“, от Валентин Катаев, Първа награда – Драматичен театър от Одеса, Украйна, за спектакъла „Животът, макар и кратък“ от Станислав Стратиев. Второ място зае Общинският театър от Раднево за постановката „Тартюф“  от Молиер, Трето – Театрален състав от град Дебелец, Великотърновско. \r\n  Журито присъди две награди за главни мъжка и женска роля, две за поддържаща мъжка и женска роля, награда на името на Велко Кънев и много други отличия. \r\n   Три награди: за най-добра поддържаща роля спечелиха актьорите от тополовградския Театър на комедията „Велко Кънев“ – Силвия Демерджиева, Димитър Куманов и младият Ангел Стамов.\r\n    На закриването зрителите и гостите се докоснаха до звездното превъплъщение на Иван Бърнев, Мария Сапунджиева, Ивайло Гандев и Таня Йоргова в блестящо представения спектакъл „Истината“ от Флориан Зелер, постановка на Сливенския драматичен театър, режисура Борислав Чакринов.", "date": "2017-05-22", "title": "Хасково: Театралите от Сърбия спечелиха голямата награда на тополовградския театрален фестивал"}
{"url": "http://www.focus-news.net/news/2017/05/22/2396871/darzhavniyat-glava-rumen-radev-samo-chrez-elektronno-upravlenie-shte-udovletvorim-ochakvaniyata-na-obshtestvoto-za-efektivnost-prozrachnost-i-kontrol.html", "text": "Електронното управление е стратегически приоритет за България, необратим процес и единственият начин за постигане на цели от изключителна важност – ефективност, прозрачност, успех в борбата с корупцията, отчетност и контрол. Това заяви президентът Румен Радев на работна среща с ръководството на Държавна агенция „Електронно управление“, съобщиха от .   \r\n„Не бива да мислим за въвеждането на дигиталните услуги и управление като за нещо абстрактно. Темата е всеобхватна и изисква сериозна експертиза, активно участие и съпричастност от всяко едно ведомство и институция на територията на България“, каза още президентът. Румен Радев изрази готовност да подкрепи всяка инициатива, която ще улесни и ускори процеса на дигитална трансформация на българската администрация в полза на гражданите и на бизнеса.   \r\nМежду акцентите на разговора бяха възможностите за качествено електронно здравеопазване в България, минимализиране на рисковете от злоупотреби при възлагането на обществени поръчки чрез дигитализация на процесите и интегрирането на националната архитектура на е-управлението с тази на другите държави членки на ЕС.   \r\nПо време на срещата председателят на Държавна агенция „Електронно управление“ Росен Желязков запозна президента Румен Радев с приоритетите, целите, основните дейности и предизвикателствата пред развитието на е-управлението в България.   \r\n„Електронното управление не е самоцел, а средство за цялостно реформиране на институциите и на процесите в тях. То ще позволи на гражданите да пестят време и средства при получаването на административни услуги и да се освободят от обременяващата роля на посредници между административните структури”, заяви Росен Желязков и допълни, че сред основните приоритети на агенцията са осъществяването на контрол на бюджетните разходи и на проектите и дейностите в областта на е-управлението в цялата публична администрация и подобряването на мрежовата и информационна сигурност.  \r\nРумен Радев и Росен Желязков се съгласиха, че е-управлението трябва да е приоритет не само за държавната агенция, а за всички институции. Административните органи следва да работят последователно за оптималното използване, оперативната съвместимост и поддръжка на вече наличните ИКТ ресурси и информационни системи във всички сектори, беше подчертано още по време на разговора.", "date": "2017-05-22", "title": "Държавният глава Румен Радев: Само чрез електронно управление ще удовлетворим очакванията на обществото за ефективност, прозрачност и контрол"}
{"url": "http://www.focus-news.net/news/2017/05/22/2396873/haskovo-trima-nelegalni-migranti-sa-zadarzhani-na-gkpp-kapitan-andreevo.html", "text": "Трима нелегални мигранти са задържани на ГКПП \"Капитан Андреево\", съобщиха от пресцентъра на . Вчера на ГКПП \"Капитан Андреево\" пристигнал за влизане в страната товарен автомобил „Волво“, управляван от турски гражданин. При извършване на проверка с рентген е установено, че в товарното помещение били  укрити трима мъже без документи за самоличност, по техни данни ирански граждани. Шофьорът и нелегалните пътници са задържани в ГПУ-Свиленград.", "date": "2017-05-22", "title": "Хасково: Трима нелегални мигранти са задържани на ГКПП \"Капитан Андреево\""}
{"url": "http://www.focus-news.net/news/2017/05/22/2396874/info-plus-makedoniya-na-rodos-zapochva-dvudnevna-konferentsiya-posvetena-na-sigurnostta-i-stabilnostta-balgariya-sashto-e-predstavena.html", "text": "В понеделник на гръцкия остров Родос се открива двудневна конференция, посветена на темите за сигурността и стабилността, предава македонската електронна медия . Това е второто издание на този форум – първото бе организирано през септември 2016 г. \r\nВ конференцията ще участват делегации на 18 държави и международни организации, включващи министрите на външните работи и други високопоставени представители от България, Албания, Италия, Хърватия, Кипър, Словения, Египет, Алжир, Йордания, Ливан, Либия, Тунис и др. \r\nЦелта на конференцията е да се даде тласък на диалога за колективно управление на предизвикателствата в Източното Средиземноморие, сред които са войната, тероризма и мигрантската криза, а също така и за развитието на партньорствата в сферата на икономиката, транспорта, енергетиката, образованието и културата.Тереза Герова", "date": "2017-05-22", "title": "„Инфо Плус“ (Македония): На Родос започва двудневна конференция, посветена на сигурността и стабилността - България също е представена"}
{"url": "http://www.focus-news.net/news/2017/05/22/2396876/dobrich-okolo-15-000-leva-sa-otkradnati-ot-lek-avtomobil-parkiran-vav-vilnata-zona-na-balchik.html", "text": "Около 15 000 лева са откраднати от лек автомобил, паркиран във вилната зона на Балчик, съобщиха от пресцентъра на . Вчера около 12:35 часа е получено съобщение за извършена кражба от лек автомобил „Мазда”, паркиран във вилната зона на град Балчик. Установено е, че чрез взлом на врата, неизвестен извършител е проникнал в МПС. По данни на тъжителя е извършена кражба на сумата от около 15 000 лева. По случая е образувано досъдебно производство.", "date": "2017-05-22", "title": "Добрич: Около 15 000 лева са откраднати от лек автомобил, паркиран във вилната зона на Балчик"}
{"url": "http://www.focus-news.net/news/2017/05/22/2396878/avstriyski-firmi-tarsyat-biznes-partnyori-v-balgariya.html", "text": "Зам.-кметовете Иванка Сотирова и Красимира Чахова се срещнаха днес с Улрике Щрака, търговски съветник в посолството на Република Австрия у нас. Те я запознаха с някои от най-добрите чуждестранни инвеститори в Община Стара Загора и представиха накратко дейността им. Това съобщиха от пресцентъра на .\r\nГостите изразиха задоволството си от добрия прием, който австрийският бизнес намира у нас, както и от условията при които работят фирмите. По думите им, австрийските компании са много активни в търсене на партньори зад граница, като предпочитанията са към предлагащи добро качество на приемливи цени.\r\nАвстрия е една от водещите страни по технологии на опазване на околната среда, стана ясно по време на разговора, в който участваха Милена Александрова и Петя Галинова от търговския отдел на австрийското посолство. През м. ноември в София предстои голямо събитие, организирано от тях, в което ще участват австрийски фирми, работещи в областта на ВиК-сектора. Покана към специалистите в сектора е да посетят на 24 и 25 юни в Австрия организираните Дни на тръбопроводите.\r\nВ няколко големи квартала на Стара Загора се извършва обновяване на водопроводната мрежа, а две училища и една детска градина в града са санирани със средства от Националния доверителен екофонд, който се подпомага от Австрия, сподели Сотирова. Тя изрази съжаление, че Австрийските музикални дни, които бяха очаквано културно събитие в Стара Загора, вече не се провеждат.\r\nГостите проявиха интерес към изграждането на индустриална зона край града. В югоизточната част на Стара Загора е определен парцел за целта, съобщи Чахова. Търсят се инвеститори за разработването на концепция за изграждане на карго летище и евентуално на интермодален терминал край Стара Загора, стана ясно още по време на разговора.\r\nОтворени сме за интерес от страна на всички чуждестранни инвеститори. Предлагаме бързо административно обслужване за реализация на проектите им, увериха домакините. Зам.-кметовете Иванка Сотирова и Красимира Чахова акцентираха на необходимостта от разширяване на сътрудничеството в сферата на дуалното образование, в което Стара Загора има водещи позиции.", "date": "2017-05-22", "title": "Австрийски фирми търсят бизнес партньори в България"}
{"url": "http://www.focus-news.net/news/2017/05/22/2396877/yambol-abiturientskite-balove-v-grada-zapochvat-ot-dnes.html", "text": "Абитуриентските балове в Ямбол започват от днес, съобщиха от. В продължение на четири поредни дни зрелостниците от 12 училища ще дефилират по централните улици на града. За празничното настроение на завършващите, на техните преподаватели и близки отново ще се погрижи ямболският Духов оркестър при Народно читалище „Съгласие – 1962“, който ще изпълнява популярни мелодии по време на парада им на площада. \r\nПо утвърдена вече традиция, зрелостниците от ямболските училища ще дефилират под специална цветна арка, изградена по повод баловете и предстоящия светъл празник на 24 май. Украсеното със зеленина и цветни елементи съоръжение ще бъде разположено на площада пред сградата на общината. Арката е с височина 4 метра и ширина 7 метра, и вече за седма поредна година ще внася допълнителен колорит в празничните дни. Преминаването през нея е и кулминационната точка от традиционното шествие на 24 май на училища, детски градини и културни институти в Ямбол.", "date": "2017-05-22", "title": "Ямбол: Абитуриентските балове в града започват от днес"}
{"url": "http://www.focus-news.net/news/2017/05/22/2396837/afp-donald-tramp-pristigna-v-izrael.html", "text": "Държавният глава на Съединените американски щати Доналд Тръмп кацна в Израел – една от спирките на първата му задгранична визита след встъпването му в длъжност, предава .\r\nСамолетът „Еър Форс 1“ кацна в Тел Авив около 12.25 часа (местно време).\r\nВ Израел Тръмп ще проведе преговори с министър-председателя Бенямин Нетаняху, а по-късно през деня ще посети Палестинската автономия, където ще разговаря с Махмуд Абас. Тереза Герова", "date": "2017-05-22", "title": "AFP: Доналд Тръмп пристигна в Израел"}
{"url": "http://www.focus-news.net/news/2017/05/22/2396872/vasil-madolev-park-za-tantsuvashti-mechki-belitsa-nad-2-000-posetiteli-sme-registrirali-ot-1-april.html", "text": "Над 2 000 посетители сме регистрирали от 1 април. Това каза за  Васил Мадолев, ръководител-екип в Парк за танцуващи мечки – град Белица. „Интересът към парка го има от години, но сега пътят е ремонтиран и достъпът е по-лесен. За 15 минути се пристига от Белица. Дори главната улица от единия до другия край на Белица, който свързва Парка за мечки, от няколко дни и там е с чисто нова  настилка. Наистина интересът е много голям и още като отворихме на 1 април, когато всички мечки се събудиха от зимен сън, над  2 000 са вече минали“, каза Мадолев. По думите му, сред посетителите се включват няколко автобуси с деца по време на ваканцията. Повече са туристите през събота и неделя. \r\nМадолев каза, че имат редица идеи за развитие на парка, но всички са свързани с финансиране. „Поради тази причина от миналата година паркът има платен ход. Всички тези пари ги използваме. Вече направихме едно бистро, в което може да се купуват разхладителни напитки, бира, сладолед, бързи закуски“, каза Мадолев. По думите му, всички обиколки стават с гид на 30 минути. „През годините го имахме, а после го спряхме. Беше на час, а сега е на 30 минути, т.е. хората, които идват не им се налага да чакат повече от десетина минути. Всички средства, които ще бъдат събрани, ще бъдат вложени в един огромен детски кът. Не става дума само за люлки и пързалки, а по-скоро той ще бъде с научно-образователна цел“, каза Мадолев. Той подчерта, че там всичко ще бъде свързано с мечките. „Децата да опознаят колко са тежи, каква сила имат, колко бързо тичат и друга информация. Ще има интерактивни игри и за момента сме закупили един огромен монитор, на който е въведена информация за доста мечки. По този начин и хората в неравностойно положение, които нямат възможност да се разхождат, ще седнат пред този монитор и ще научат за всяка мечка какво обича, откъде е дошла, хранене на мечки, виртуална обиколка на парка“, каза Мадолев.\r\nЛора КАЛЧЕВА", "date": "2017-05-22", "title": "Васил Мадолев, Парк за танцуващи мечки – Белица: Над 2 000 посетители сме регистрирали от 1 април"}
{"url": "http://www.focus-news.net/news/2017/05/22/2396870/dots-evelina-odiseeva-vma-parvata-ni-diagnoza-za-georgi-ivanov-e-ishemichen-mozachen-insult.html", "text": "Георги Иванов е в стабилизирано състояние, но все още не мога да кажа, че няма риск за живота му. Това каза пред журналисти доц. Евелина Одисеева - началник на Клиника „Интензивно лечение” към ВМА във връзка със здравословното състояние на първия български космонавт Георги Иванов, предаде репортер на . „В момента е в медикаментозен сън. Така ще остане в следващите 24 часа, до 48 часа, когато ще направим един контролен нов скенер, за да оценим каква ще бъде находката в главния мозък”, обясни доц. Одисеева. По думите й Георги Иванов е постъпил рано сутринта в коматозно състояние. „Снощи при битов инцидент е получил травма на раменната става и лек удар в главата, но след това се е чувствал добре. Рано сутринта става неспокоен, възбуден, което е накарало близките да потърсят помощ. Нашата първа диагноза е един исхемичен мозъчен инсулт с преходно нарушение на мозъчното кръвообращение, което е било най-вероятно причината и за неговата травма”, каза още тя.\r\nЛюба АЛЕКСИЕВА", "date": "2017-05-22", "title": "Доц. Евелина Одисеева, ВМА: Първата ни диагноза за Георги Иванов е исхемичен мозъчен инсулт"}
{"url": "http://www.focus-news.net/news/2017/05/22/2396866/dots-evelina-odiseeva-vma-stabilizirano-e-sastoyanieto-na-georgi-ivanov-no-zhivotat-mu-ne-e-izvan-opasnost.html", "text": "Стабилизирано е състоянието на първия български космонавт Георги Иванов,който тази сутрин бе приет във ВМА. Това каза пред журналисти доц. Евлина Одисеева, началник на Клиниката \"Интензивно лечение\" към ВМА, предаде репортер на . \r\nЛюба АЛЕКСИЕВА", "date": "2017-05-22", "title": "Доц. Евелина Одисеева, ВМА: Стабилизирано е състоянието на Георги Иванов, но животът му не е извън опасност"}
{"url": "http://www.focus-news.net/news/2017/05/22/2396875/v-sdvr-shte-se-provede-brifing-za-intsidenta-na-bul-mariya-luiza.html", "text": "В СДВР ще се проведе брифинг, на който ще бъдат оповестени подробностите около инцидента, станал днес на столичния бул. „Мария Луиза“. Това съобщиха от . Срещата с медиите ще се състои в 15.30 часа пред сградата на СДВР.", "date": "2017-05-22", "title": "В СДВР ще се проведе брифинг за инцидента на бул. „Мария Луиза“"}
{"url": "http://www.focus-news.net/news/2017/05/22/2396880/d-r-emiliya-baeva-zam-kmet-na-dobrich-prodalzhava-elektronniyat-priem-na-zayavleniya-za-detski-yasli.html", "text": "Продължава електронният прием на заявления за общински детски ясли. Това съобщи зам.- кметът „Хуманитарни дейности“ д-р Емилия Баева, предаде кореспондентът на . Срокът е до 30 май включително и системата е все още отворена. Услугата е нова, въведена е за пръв път от Община град Добрич тази година. Използва се и за детските градини. „Отново се обръщам към всички наши съграждани да си прегледат заявленията, имат възможност да ги редактират. Хубаво е да си ги принтират, за да видят дали всичките предимства, които те са посочили, са отбелязани на заявленията, защото за детските градини се получи такъв момент. Просто ако не се внимава, съответното предимство не носи точки при класирането. Системата за детските ясли е отворена“, посочи д-р Баева. Класирането ще бъде обявено на 10 юни за детските ясли. От 11 до 20 юни ще се осъществи записването на класираните деца. Д-р Баева отбеляза, че за детските ясли всеки месец ще бъдат обявявани свободни места и ще се извършва класиране докато бъдат заети всички свободни места. \"В рубриката „Новини“ на сайта на Община град Добрич всеки месец ще бъдат публикувани актуални данни за свободни места и класирането в детските ясли. Това ще даде възможност на родителите да следят актуалната информация. Приключил е електронният прием на заявления за общинските детски градини. На 5 май са били обявени резултатите от класирането\", каза д-р Баева. От 17 до 30 май включително постъпват в детските градини деца, родени през 2011, 2012 и 2013 година. Това са за втора, трета и четвърта група. Сега електронната система е отворена за редакция на подадените заявления и за подаване на нови за деца, които не са класирани или такива, на които родителите не са участвали въобще в класирането. На 5 юни Общината ще обяви отново свободните места в детските градини за всички групи – от първа до четвърта включително, а на 15 юни ще бъдат обявени резултатите от второто класиране. Графикът на тези дейности също е публикуван на сайта на Община град Добрич. Д-р Емилия Баева подчерта, че е необходимо да се следи постоянно интернет страницата на Общината и много внимателно и прецизно да се попълват електронните заявления от родителите, за да не губят точки при класирането на техните деца. Вече има случаи на много голям интерес към определени детски градини в Добрич. Например за Детска градина № 10 са подадени 149 заявления при обявени 25 свободни места за деца. \r\nЖулиета НИКОЛОВА", "date": "2017-05-22", "title": "Д-р Емилия Баева, зам.-кмет на Добрич: Продължава електронният прием на заявления за детски ясли"}
{"url": "http://www.focus-news.net/news/2017/05/22/2396882/bbc-v-indoneziya-arestuvaha-141-dushi-zaradi-gey-parti.html", "text": "Индонезийската полиция арестува 141 души, присъствали на „гей парти“ в сауна в столицата Джакарта, съобщава .\r\nПолицията твърди, че присъстващите са платили 185 хил. рупии, за да присъстват (10 американски долара). \r\nВ последните месеци в Индонезия се наблюдава все по-голяма враждебност към малката ЛГТБ общност в страната.\r\nХомосексуализмът не е нелегален, освен в консервативната провинция Ачех. Въпреки това някои от задържаните ще бъдат съдени по строгите антипорнографски закони на страната, заяви високопоставен представител на полицията.", "date": "2017-05-22", "title": "BBC: В Индонезия арестуваха 141 души заради „гей парти“"}
{"url": "http://www.focus-news.net/news/2017/05/22/2396885/vratsa-tsentralnata-peshehodna-zona-na-grada-shte-bade-obnovena-i-modernizirana.html", "text": "4 договора, на обща стойност 14 974 994 лв., за предоставяне на безвъзмездна финансова помощ, част от Инвестиционната програма на Община Враца бяха подписани в края на април в Министерството на регионалното развитие и благоустройството. Всеки един от проектите е от изключителна важност за града. Сред договорите е и проектът за обновяването и модернизирането на централна пешеходна зона на гр. Враца и рехабилитация и реконструкция на прилежащи улични мрежи се съобразява и е обвързан със спецификата на града и неговия център. Стойност на проектното предложение е на стойност 6 975 000 лв. Това съобщиха от . \r\nПроектът цели създаване на обновена единна градска среда, подобряване и увеличаване на зелената система, осигуряване на достъпна среда за хората с увреждания и социализирането им. По проекта изцяло ще се запазват културно-историческите и архитектурно - естетическите репери на средата. Ще се постигне икономия на енергия от въвеждането на енергоспестяващо улично осветление.\r\nПредвидената настилка е от екструдирани керамични плочи (клинкер) в натурална бежово – сиво - кафявата гама. В сведените до минимум пресичания на пешеходните потоци с автомобилни улици и в зоните на паркингите са предвидени усилени настилки с павета и тактилни ивици.\r\nС цел подобряването на микроклимата на Централната градска част е предвидено уплътняване на съществуващото и ново озеленяване с подходящи разнообразни растителни видове.\r\nПроектът предвижда въвеждането на единна система от елементи на градското обзавеждане (пейки, чешми, осветителни тела, системи за разделно събиране на различните видове отпадъци, спортни съоръжения, детски площадки, велосипедни стойки и др.)\r\nПрисъствието на водата е запазено и подсилено с предложението за реализиране на нови водни площи. Увеличен е броя на чешмите в резултат на покриване на оптимални разстояния помежду им. Съществуващите фонтани запазват своите места, но са реконструирани с нови материали и в синтез с модерно пластично изкуство.", "date": "2017-05-22", "title": "Враца: Централната пешеходна зона на града ще бъде обновена и модернизирана"}
{"url": "http://www.focus-news.net/news/2017/05/22/2396879/novi-magazin-sarbiya-marko-dzhurich-prizova-sarbite-v-kosovo-da-se-obedinyat-okolo-partiyata-srabska-lista-na-predstoyashtite-parlamentarni-izbori.html", "text": "Директорът на сръбската правителствена служба за Косово и Метохия Марко Джурич заяви, че за оцеляването и бъдещето на сръбската общност в най-младата балканска държава е от решаващо значение те да се обединят около партията „Сръбска листа“ на предсрочните парламентарни избори, насрочени за 11 юни, пише електронното издание .\r\n„Сърбите в Косово и Метохия, не отивайте до урните в шест колони, а в една, наречена „Сръбска листа“... Сърбия е обединена около сръбските представители в Косово и Метохия, които представлява интересите на сръбския народ\", заяви пред репортери Джурич  след среща с министър-председател Александър Вучич с представители на партията „Сръбска листа“.Тереза Герова", "date": "2017-05-22", "title": "Novi Magazin (Сърбия): Марко Джурич призова сърбите в Косово да се обединят около партията „Сръбска листа“ на предстоящите парламентарни избори"}
{"url": "http://www.focus-news.net/news/2017/05/22/2396883/yambol-za-poredna-godina-v-grada-shte-se-provede-shestvie-po-povod-24-may.html", "text": "Внушително шествие ще завладее отново улиците на Ямбол по повод честването на 24 май, съобщиха от пресцентъра на . Спазвайки традицията всяка година тържественият ритуал за отбелязване на Деня на славянската писменост и на българската просвета и култура да бъде в различно учебно заведение, този път домакини ще бъдат преподавателите и възпитаниците на Професионалната гимназия по хранителни технологии и туризъм. От там ще тръгне и парадът на училища, детски градини, културни институти. Това е второто най-дълго шествие, с което градът отдава почит към делото на Светите братя Кирил и Методий. През 2016 г. процесията регистрира своеобразен рекорд, изминавайки километри от началната точка – ОУ „Л. Каравелов“ до централния площад.\r\nНачалото на официалното тържество на 24 май, сряда, е в 9.30 часа в двора на професионалната гимназия с тържествен ритуал за издигане на националното знаме, празнично слово на кмета и отслужване на благодарствен молебен. В 10.00 ще потегли празничното шествие с маршрут: ул. „Търговска“, ул. „Ген. Вл. Заимов“, ул. „Г. Раковски“. Крайната спирка е площадът пред община Ямбол, където от 11.00 часа започва концертът с участието на читалищни състави от града.\r\nКметът Георги Славов кани всички ямболии да споделят емоцията на най-светлия за българите празник и да се присъединят към общоградските инициативи по повод 24 май.", "date": "2017-05-22", "title": "Ямбол: За поредна година в града ще се проведе шествие по повод 24 май"}
{"url": "http://www.focus-news.net/news/2017/05/22/2396881/pleven-zadarzhaha-mazh-proniknal-v-doma-na-samotnozhiveeshta-zhena-v-s-beglezh.html", "text": "В резултат на предприети бързи действия, служители на Второ РУ - Плевен задържаха млад мъж, проникнал в дома на самотноживееща жена в с. Беглеж, съобщиха от пресцентъра на . С решение на прокуратурата той е привлечен в качеството на обвиняем и мярката му за задържане е удължена до 72 часа. На 19 май, oкoлo 21.00 часа, в полицията бил получен сигнал за маскиран, който проникнал в къщата на самотноживееща жена в селото. Екип униформени незабавно се отзовал на сигнала. На място полицаите изяснили, че около 19.00 часа в дома на 72-годишната е нахлул маскиран, заплашил възрастната жена с пистолет и ѝ поискал парите. Собственичката започнала да се съпротивлява, успяла да извика съседа си. Виждайки го нападателят побягнал от къщата, без да успее да отнеме вещи, като изпуснал маската си.  \r\nВ хода на предприетите незабавни полицейски действия е установен и задържан 22-годишен жител на с. Беглеж. Уведомен бил дежурен прокурор в РП - Плевен за извършено престъпление по чл. 198, ал. 1, във връзка с чл. 18, ал. 1 от НК. Намерена е и оръжието -  газов пистолет \"Екол\", кал. 9 мм, нерегистриран в служба КОС МВР. \r\nНа 20 май, с постановление на прокуратурата, извършителят е привлечен в качеството на обвиняем и е задържан за срок до 72 часа. Работата по документирането на случая продължава от разследващ полицай.", "date": "2017-05-22", "title": "Плевен: Задържаха мъж, проникнал в дома на самотноживееща жена в с. Беглеж"}
{"url": "http://www.focus-news.net/news/2017/05/22/2396887/kyustendil-predsedatelyat-na-chitalishte-bratstvo-e-preizbran-za-chlen-na-varhovniya-chitalishten-savet-v-balgariya.html", "text": "Председателят на читалище „Братство” е преизбран за член на Върховния читалищен съвет в България. Пред  Иван Андонов, председател на читалище „Братство” – Кюстендил съобщи, че това е станало по време на 34-тия редовен конгрес на Съюза на народните читалища в България. „Този съюз е основан през 1911 година. Той е най-старата и на-голямата съюзна организация на читалищата в страната. В него членуват над 3 000 читалища от цяла България”, подчерта Андонов. По думите му, на самия конгрес е разгледана дейността на структурата за последните три години, гласувани са промени в устава на съюза, избрано е и ръководство на съюза, който се предвожда от Николай Дойнов. „Самият съвет се състои от 30 души, които отговарят за оперативната работа на съюза”, каза Иван Андонов. От Кюстендилска област са участвали 11 делегати.\r\nВенцеслав ИЛЧЕВ", "date": "2017-05-22", "title": "Кюстендил: Председателят на читалище „Братство” е преизбран за член на Върховния читалищен съвет в България"}
{"url": "http://www.focus-news.net/news/2017/05/22/2396886/tsvetan-tsvetanov-gerb-chrez-priemnite-za-grazhdani-koito-organizirame-redovno-hvashtame-istinskiya-puls-na-obshtestvoto.html", "text": "Чрез приемните за граждани, които ГЕРБ организира редовно, се хваща истинският „пулс“ на обществото. На тях хората задават много различни въпроси от всички сфери на живота, обобщи пред журналисти във Велико Търново народният представител от ГЕРБ и заместник-председателят на партията Цветан Цветанов, предаде репортер на  след приключването на срещата си с гражданите на региона. Цветанов коментира, че за голяма част от поставените въпроси е намерено решение още днес. „Започнахме със семейство от старата столица, което три пъти е правило опит да зачене дете чрез ин витро процедура. Те дойдоха да благодарят за направени в закона промени, с които се осигуриха повече средства именно за това. Обадих се на един наш народен представител, разменихме координати и той ще им съдейства да направят четвъртия опит в точно определена клиника, която са избрали. Мисля, че ще има резултат най-късно до утре“, поясни Цветан Цветанов. Той отбеляза, че освен здравословни проблеми, хората споделят и своите притеснения относно инфраструктурата. Относно пътищата, той подчерта, че хората са доволни от това, което се прави. „Тук искам да благодаря на кмета инж. Даниел Панов, който се присъедини специално към разговора, който проведохме с една гражданка и пое ангажимент в рамките на предстоящите 10 дни да се организира среща с жителите на квартала, който тя представлява“, каза още заместник-председателят на ГЕРБ. По време на срещата са осигурени и средства за операция на един великотърновец, който има проблем с очите. Пари за трета поредна година ще получат и младежите, които изявяват желание да се включат в Националния поход „По стъпките на Ботевата чета“. \r\nПо време на приемната за граждани, организирана във Велико Търново от Цветанов, той се срещна с част от учениците и техните ръководители. Приз „Родолюбец“ заради неизменното съдействие са присъдили на Цветанов от ръководството на Туристически клуб „Незабравка“ към ПГЕ „А. С. Попов“ – основен организатор на търновското участие в похода. Благодарствено писмо пък връчиха младежите, които се срещнаха с председателя на ПГ на ГЕРБ. Основна група от общо 48 възпитаници на осем великотърновски и едно дряновско училище ще извървят тази година алеята на безсмъртието от Козлодуйския бряг до връх Околчица. По стъпките на Ботевата чета ще се отправи и друг великотърновски лъч, стана ясно по време на приемната на заместник-председателя на ГЕРБ. Той пое ангажимент да подкрепи и втората група, съставена от 28 младежи.\r\nЛуиза ТРАНЧЕВА", "date": "2017-05-22", "title": "Цветан Цветанов, ГЕРБ: Чрез приемните за граждани, които организираме редовно, „хващаме“ истинския пулс на обществото"}
{"url": "http://www.focus-news.net/news/2017/05/22/2396889/vratsa-proektat-za-remont-i-obnovyavane-na-administrativnata-sgrada-na-obshtinata-i-kontsertnata-zala-e-na-stoynost-3-999-994-leva.html", "text": "Проектът за ремонт и обновяване на административната сграда на Община Враца и Концертната зала, който е част от Инвестиционната  програма на Община Враца, е на стойност 3 999 994 лв. Това съобщиха от .\r\nПроектът за сградата на администрацията предвижда основна реконструкция на скатния покрив и въвеждане на нови енергоспестяващи мерки,  цялостна подмяна на неефективната дограма с нова алуминиева такава.\r\nПредвижда се демонтаж на остарелите облицовки от мокет, балатум, тапети, дървена ламперия и окачени тавани и направата на нови такива. Осигуряване на достъп на хора с увреждания през главното фоайе, предвижда се и обособяването на санитарно помещение за тях на всеки етаж. По проекта е заложено направата на ново, евакуационно стълбище от столовата към вътрешния двор.\r\nЗа концертната зала, с оглед модернизирането й, се предвижда изцяло ново оборудване и обзавеждане, както и изграждане на нови акустични решения за тавана, стените и пода.\r\nВърху всички стени на административната сграда на Община Враца и Концертната зала, граничещи с „външен” въздух се предвижда въвеждането на енергоспестяващи мерки, а именно полагане на топлоизолация спрямо предписанията на енергийното обследване.", "date": "2017-05-22", "title": "Враца: Проектът за ремонт и обновяване на административната сграда на Общината и Концертната зала е на стойност 3 999 994 лева"}
{"url": "http://www.focus-news.net/news/2017/05/22/2396890/cnn-filipinskiyat-prezident-shte-zazdravyava-vrazkite-si-s-rusiya-s-poseshtenie-v-moskva.html", "text": "Президентът на Филипините Родриго Дутерте пристига на официална визита в Москва като част от опитите му да промени външната политика на страната си и да я отдалечи от дългогодишния съюз със САЩ, предава новинарският канал .\r\nРодриго Дутерте, който зае президентският пост през юни 2016 г., направи заявки за по-добри отношения с Москва и Пекин, виждайки в тях източник на алтернативни (на САЩ) инвестиции.\r\nПри мандата на предходния президент на САЩ Барак Обама, Дутерте заяви, че не е „американска кукла“ и намекна, че Филипините може да се обърнат към Русия.\r\nПреди посещението си в Москва, Родриго Дутерте намекна, че един от основните му приоритети ще бъде получаването на модерно и прецизно руско въоръжение, което да се използва срещу ислямистките милиции в южната част на Филипините, съобщава една от местните медии.\r\nГоврителката на руското МВнР Мария Нативидат смята, че посещението на Родриго Дутерте в Москва „е важно послание от Филипините“, което говори за желанието на страната да търси нови партньорства и да засилва отношенията си с нетрадиционни партньори като Русия.\r\nТова посещение е първата визита на филипинския президент в Русия и администрацията му се надява да „отвори нова глава в руско-филипинските отношения“, добави Нативидат. \r\nВизитата ще бъде открита с двустранна среща между Дутерте и руския премиер Димитрий Медведев, преди филипинският президент да изнесе реч в Московският държавен институт за международни отношения (МГИМО) относно „независимата външна политика на Филипините“ и „идеите за постигане на мир и стабилност в Азиатско-Тихоокеанският регион“.\r\nСлед това Родриго Дутерте ще се срещне с Владимир Путин, който по-рано той описва като негов „любим герой“.\r\nПо време на посещението ще присъства и търговска делегация, която се очаква да води преговори в областта на отбраната, туризма и „мирната употреба на ядрена енергия“.", "date": "2017-05-22", "title": "CNN: Филипинският президент ще заздравява връзките си с Русия с посещение в Москва"}
{"url": "http://www.focus-news.net/news/2017/05/22/2396888/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "В предаването „Садово в сърцето на Тракия“ на  ще говорим за предстоящия празник 24 май. Как Денят на славянската писменост и култура ще бъде отбелязан в общината и колко ще бъдат отличените ученици, учители, хора на изкуството и науката. За това ще ни информира заместник-кметът Петър Георгиев. От него ще разберем как върви подготовката за Празника на града, който се отбелязва на тази светла дата. От Нели Дакова, организатор на първия Фестивал на еко и био производителите на 26, 27 и 28 май, който ще се проведе в Садово, ще разберем повече за акцентите и атракциите в него. Фестивалът на еко, био производителите и арт творците ще събере на едно място грижовни стопани, любители на чистите екологични храни и напитки, последователи на биодинамичното земеделие и ценители на сувенири и аксесоари от естествени материали. Ще има и участници, които се обръщат към българския корен и възраждат вековните ни традиции, тъй като фестивалът е посветен на Деня на българската писменост и култура.\r\nВ днешното предаване ще ви представим и един млад пожарникар – Пламен Писков, от Садово, който стана победител на индивидуални дисциплини в зоналното първенство по пожароприложни спортове. Той ще ни разкаже как се зароди у него любовта му към тази нелека професия и за някои от по-трудните му случаи.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017-05-22", "title": "Акценти в предаването „Садово в сърцето на Тракия” на Радио „Фокус” – Пловдив"}
{"url": "http://www.focus-news.net/news/2017/05/22/2396892/haskovo-700-leva-sabraha-dariteli-na-sabora-kitna-trakiya-pee-i-tantsuva-za-stroezha-na-hram-v-grada.html", "text": "700 лева бяха събрани на Националния събор за народно творчество „Китна Тракия пее и танцува“ за строежа на църквата „Св. Иван Рилски“ в хасковския квартал „Орфей“, съобщиха от пресцентъра на . По-голяма час от средствата са от хората, предпочели ястие от „Юнашкия тиган“. \r\nДнес кутиите бяха отворени от комисия, в която се включиха и служители на „Общинска полиция“. Средствата вече са преведени по сметката за строежа на храма ІBAN: BG90UNCR70001522636841 BІC: UNCRBGЅF \r\nТова е първата църква, която се строи в Хасково от повече от 100 години.", "date": "2017-05-22", "title": "Хасково: 700 лева събраха дарители на събора „Китна Тракия пее и танцува“ за строежа на храм в града"}
{"url": "http://www.focus-news.net/news/2017/05/22/2396891/stara-zagora-s-dva-zlatni-medala-se-zavarna-angelina-krasteva-ot-evropeyskoto-parvenstvo-po-kanadska-borba-v-katovitse.html", "text": "Ангелина Кръстева от Обединения спортен клуб „Августа“ в Стара Загора се завърна с два златни медала, в категории лява и дясна ръка, от Европейското първенство по канадска борба. То се проведе в Катовице, Република Полша, от 17 - 19 май, съобщиха от . Кръстева, която е председател на Териториалната асоциация на сляпо-глухите в Стара Загора, се състезава в категорията за жени с увредено зрение до 60 кг. \r\nПрез октомври миналата година тя завоюва два златни медала от Световното първенство по канадска борба за хора с увреждания, което се проведе в Благоевград, и ги посвети на синовете си и на кмета на Стара Загора Живко Тодоров. Преди това състезателите от клуба спечелиха и Златната купа. Градоначалникът подпомага всячески спортните изяви на членовете на клуб „Августа“. В него развиват канадска борба от 4 години и имат немалко успехи в редица спортове като лека атлетика, спортно ходене, табла и шахмат.\r\nВ края на 2016 г. състезателите по канадска борба от „Августа“ получиха обещаната от кмета Живко Тодоров специална маса за тренировки.\r\nАнгелина Кръстева е с остатъчно зрение, заради пигментна дегенерация на ретината. Заболяването е наследствено и се е проявило след 26-та ѝ година. Живее в близкото до Стара Загора село Богомилово.", "date": "2017-05-22", "title": "Стара Загора: С два златни медала се завърна Ангелина Кръстева от Европейското първенство по канадска борба в Катовице"}
{"url": "http://www.focus-news.net/news/2017/05/22/2396898/stara-zagora-za-24-may-na-ploshtada-shte-se-provede-golyam-horov-kontsert-na-darzhavnata-opera-v-grada.html", "text": "В шест лъча ще бъдат оформени училищата и културните институти, които ще участват в тържественото шествие по повод Деня на българската просвета и култура и на славянската писменост – 24 май в Стара Загора. То ще тръгне веднага след края на ритуала по издигане на националния флаг. Това съобщиха от пресцентъра на .\r\nКолоната, която ще преминава по централния булевард „Цар Симеон Велики“, ще бъде предвождана от портрет на Солунските братя  Кирил и Методий и знаменна група, зад които ще вървят старозагорският митрополит Киприан, кметът, областният управител, представители на местната и държавната власт, на различни образователни и културни институти, градският духов оркестър и др.\r\nЦеремонията по издигане на националния флаг на площада пред Общината ще започне в 10.00 часа. Трикольорът и знамената на Стара Загора и Европейския съюз ще бъдат издигнати от носителите на наградите „Стара Загора“ и „Млада Загора“ за 2017 година, които ще бъдат обявени на тържествена церемония утре вечер в Лапидариума на Регионалния исторически музей от 18.00 часа. \r\nНовост в програмата за празника тази година е големият празничен хоров концерт на Държавна опера Стара Загора, който ще започне в 11.15 часа, на празничния 24 май, на площада пред общината.\r\nВечерта от 19.00 часа, в залата на оперния театър, оркестърът на операта ще участва и в концерта на супергрупата „Фондацията“.", "date": "2017-05-22", "title": "Стара Загора: За 24 май на площада ще се проведе голям хоров концерт на Държавната опера в града"}
{"url": "http://www.focus-news.net/news/2017/05/22/2396899/liderat-na-bsp-v-sofiya-kaloyan-pargov-kani-deytsi-na-kulturata-naukata-obrazovanieto-mediite-i-chitalishtnoto-delo-po-sluchay-24-may.html", "text": "В навечерието на 24 май – Празник на българската просвета и култура и на славянската писменост, по инициатива на Калоян Паргов, Софийският градски съвет на БСП организира традиционната среща – разговор на чаша вино с дейци на културата, науката, образованието, медиите и читалищното дело. Това съобщиха от пресцентъра на .\r\nСъбитието ще се състои на 23 май, от 18.00 часа, в ресторант „Лаура“ на Националния дворец на културата.", "date": "2017-05-22", "title": "Лидерът на БСП в София Калоян Паргов кани дейци на културата, науката, образованието, медиите и читалищното дело по случай 24 май"}
{"url": "http://www.focus-news.net/news/2017/05/22/2396884/dots-evelina-odiseeva-vma-georgi-ivanov-ima-sardechna-patologiya-koyato-e-predpostavka-za-narusheniya-v-kravoobrashtenieto-na-mozaka.html", "text": "Георги Иванов има сърдечна патология, която е предпоставка за нарушения в кръвообращението на мозъка. Това каза пред журналисти доц. Евелина Одисеева - началник на Клиника „Интензивно лечение” към ВМА във връзка със здравословното състояние на първия български космонавт Георги Иванов, предаде репортер на . „Първите образни изследвания не дават обикновено резултат при тази патология. Затова образната диагностика ще бъде повторена. Георги Иванов има една сърдечна патология, която е предпоставка за такива нарушения в кръвообращението на мозъка. Затова сме се насочили към тази диагноза. Това, с което той се презентира, е една сърдечна аритмия. При нея има опасност да се образуват съсиреци в предсърдията сърцето и от там да се изстрелят към мозъка, белия дроб“, обясни доц. Одисеева. По думите й ударът в главата не е бил силен. „Георги Иванов се е подхлъзнал, паднал е, ударил си е рамото и леко главата. Бил е контактен и адекватен, но просто са минали много часове, след като е настъпил този мозъчен инцидент. Моята логика е, че най-вероятно вечерта той е получил едно временно нарушение на мозъчното кръвообращение вследствие на малки микротромбози, които се получават при тази сърдечна патология. След инцидента не е имало никакъв проблем, чувствал се е добре, контактен, адекватен, просто рано сутринта е станал по-объркан. Най-вероятно той е имал леко нарушение на мозъчното кръвообращение, при което е паднал“, допълни тя. Според доц. Одисеева, като цяло клиничната картина и находката, която са намерили, повече отговарят на един исхемичен мозъчен инсулт. „Още повече, че той има сърдечна патология, която предполага към това. След 24 часа най-рано ще имаме по-категорична позиция. В момента той е приспан и до утре ще остане така със сигурност. Прогнозата не е толкова лоша. Още обаче не сме напълно наясно каква е степента на тази мозъчна исхемия. Приет е в болницата объркан, неспокоен, неконтактен, с непълно създание. Оценката, ако е от 3 до 15 точки, като 15 е най-ясното създание, неговата оценка е била 10-12“, допълни Одисеева и уточни, че първият български космонавт е бил докаран към 5.00 часа във ВМА. \r\nЛюба АЛКСИЕВА", "date": "2017-05-22", "title": "Доц. Евелина Одисеева, ВМА: Георги Иванов има сърдечна патология, която е предпоставка за нарушения в кръвообращението на мозъка"}
{"url": "http://www.focus-news.net/news/2017/05/22/2396901/haskovo-za-vtora-poredna-godina-v-grada-ima-ulitsa-na-bukvite.html", "text": "За втора поредна година Хасково има „Улица на буквите“. Днес платното с българската азбука бе монтирано в централната пешеходна зона от служители на ОП „Екопрогрес“. То е дълго над 30 метра. Изработено е миналата година от димитровградска фирма. Това съобщиха от пресцентъра на .\r\nПод платното с буквите на 24 май ще премине общоградското шествие по повод Деня на българската просвета и култура и ден на славянската писменост. Шествието тръгва, предвождано от мажоретки и духовия оркестър. в 10.30 часа от площад „Свобода“ по централната пешеходна зона ще достигне до площадка „Спартак“ \r\nТам на специално тържество в 11.00 часа ще бъдат връчени наградите учредени от Общински съвет Хасково „За заслуги към образованието и културното дело“. Ще бъдат отличени учители в предучилищното образование, в категория начален или прогимназиален етап, в категория учител в гимназия, ще се връчи и приз за културен деятел от областта на изкуствата, библиотечното или музейното дело. \r\nНа тържеството ще се връчат и наградите „Неофит Рилски“  на Министерството на образованието. Веднага след церемонията по награждаване ще бъде представена празнична програма, подготвена от учениците от хасковските училища.", "date": "2017-05-22", "title": "Хасково: За втора поредна година в града има „Улица на буквите“"}
{"url": "http://www.focus-news.net/news/2017/05/22/2396897/tsveta-tsvetanov-gerb-borbata-s-konventsionalnata-prestapnost-i-telefonnite-izmami-sa-prioritetni-za-parlamentarnata-komisiya-po-vatreshen-red-i-sigurnost.html", "text": "Борбата с конвенционалната престъпност и телефонните измами са приоритетни за Парламентарната комисия по вътрешен ред и сигурност. Това заяви пред журналисти във Велико Търново председателят на Комисията и депутат от ГЕРБ Цветан Цветанов, предаде репортер на . В близките дни ще се проведе среща с всички отговорни страни: министри, председатели и членове на парламентарни комисии и главния прокурор, за да се направят възможно най-бързи законодателни промени, които да бъдат незабавно приети. „За мен е изключително важно и изпълнението на ангажиментите по окомплектоване на полицейските районни управление както със съответните автомобили, така и с нужните служители. През настоящата година трябва да се назначат 1 000 служители. В момента има обявени конкурси за 470 служители и се надявам в оставащите 7 месеца да приключат и процедурите по другите конкурси“, коментира още Цветан Цветанов. \r\nВ рамките на 10 дни ще бъдат направени всички назначения на заместник-областни управители в страната. Работи се за всички дадени обещания в рамките на предизборната кампания за Великотърновска област. Като приоритетни той маркира изграждането на скоростния път Русе – Велико Търново, чието проектиране вече тече. По думите на Цветанов, отсечката ще е готова в рамките на 4-годишния мандат. Гордост прави за региона е и извоюваното АМ „Хемус“ да преминава само на 14 км от областния център. „В рамките на предстоящите 2-3 седмици ще се направи среща с всички кметове от областта, за да се види какви са реалните проблеми и да се очертае това, което може да се планира в краткосрочен план. По време на кампанията е поет ангажимент за моста на Шемшево, проектът е входиран в Комисията по бедствия и аварии. При първото заседание, в рамките на 10 дни, ще можем да затворим темата и да стартираме процедури“, подчерта Цветанов. \r\nТой поздрави и новия заместник-министър по труда и социалната политика – Росица Димитрова, която до скоро беше директор Дирекция „Социални дейности“ в Община Велико Търново и изрази надежда, че с всички качества и опит, които притежава, ще е много полезна на цялото общество.\r\nЛуиза ТРАНЧЕВА", "date": "2017-05-22", "title": "Цвета Цветанов, ГЕРБ: Борбата с конвенционалната престъпност и телефонните измами са приоритетни за Парламентарната комисия по вътрешен ред и сигурност"}
{"url": "http://www.focus-news.net/news/2017/05/22/2396904/vratsa-shte-badat-vavedeni-energoefektivni-merki-v-edna-treta-ot-zhilishtniya-fond-na-obshtinata.html", "text": "Ще бъдат въведени енергоефективни мерки в една трета от жилищния фонд на Община Враца. С прилагането на стандартните мерки за повишаване на енергийната ефективност консумацията на електричество при панелните жилищни сгради може да бъде намалена с над 50 %. Това съобщиха от . Активната работа, на екипа, успя да провокира мотивацията на врачани за участието им в Националната програма за енергийна ефективност на многофамилни жилищни сгради. Благодарение на съвместната работа между администрация и граждани, Враца е лидер \r\nв Програмата за изминалата 2016 г. ще бъдат въведени енергоефективни мерки на \r\n126 многофамилни жилищни сгради с обща разгъната застроена площ (РЗП) приблизително \r\n450 000 м2, а самостоятелните обекти са 5 170.\r\nВ община Враца има общо 412 жилищнии блока. \r\n•\tЦГЧ – 115 бр.;\r\n•\tж. к. „Сениче“ –  20 бр.;\r\n•\tж. к. „Дъбника“ –  99 бр.;\r\n•\tж. к. „Металург“ –  30 бр.; \r\n•\tж. к. „Самуил“ – 35 бр.; \r\n•\tж. к. „Река Лева“ – 38 бр.;\r\n•\tж. к. „Околчица“ и  ж. к. „Толбухин – юг“ – 44 бр.;\r\n•\tж. к. „Младост“ – 14 бр.;\r\n•\tж. к. „Медковец“ – 17 бр. \r\nПрез 2016 г. екипът на общинската администрация работи много усърдно по повишаване информираността на гражданите на Враца, относно Националната програма за енергийна ефективност на многофамилни жилищни сгради. Целогодишната работа в тази посока на администрацията беше изключително успешна. Резултатите го доказват: \r\n•\tРегистрирани 162 сдружения на собствениците; \r\n•\tПодписани са 126 между Община Враца и Сдружение на собствениците за 100 % безвъзмездна финансова помощ по Националната програма; \r\n•\t15 договара, сключени със Сдружения на собствениците за безвъмездна финансова помощ, на стойност 4 млн. лв., за въвеждане на мерки за енергийна ефективност на многофамилни жилищни сгради  по Интегриран план за градско възстанвяване и развитие.\r\n\t При изпълнение на своите задачи общинска администрация Враца спазваше стриктно указанията, дадени с ПМС № 23 / 04. 02. 2016 г., като се даде предимство на най – старите и големи панелни сгради, сгради с доказани сериозни конструктивни проблеми, както и търсенето на компактен ефект от дейностите – насочване на целева група сгради, в определени квартали и булеварди с цел подобряване облика на града.\r\n\tУспяха да се обединят много сгради и да се постигне единен облик на райони и булеварди в Община Враца – Централна градска част, бул. „Никола Войводов“, бул. „Демокрация“, \r\nж. к. „Младост“, бул. „Христо Ботев“, ул. „Стоян Заимов“, бул. „Втори юни“, ж. к. „Сениче“, \r\nж. к. „Металург“ и др. Разработва се цветово оформление на Община Враца, с което ще се постигне цялостна визия и европейски вид на града.\r\n\tПрез изминалата 2016 г. бяха въведени мерки за енергийна ефективност на две многофамилни жилищни сгради в град Враца: ул. „Иванка Ботев” № 9 (113 757 лв.) и \r\nул. „Любен Каравелов” № 1 (229 208 лв.)  по Програма „Енергийно обновяване на българските домове 2007 – 2013 г.” на обща стойост 342 965 лв., в двете сгради има общо 25 домакинства. \r\nСтроително – монтажните работи на бл. 124 в ж. к. „Дъбника” (587 976,91 лв.) са почти финализирани и предстои официално откриване.\r\nВ момента се работи по ж. к. „Младост”, бл. 1, бул. „Втори юни” № 70, ж. к. „Сениче”, \r\nбл. 54, ул. „Братя Миладинови” № 10, ж. к. „Дъбника”, бл. 36, ж. к. „Дъбника”, бл. 144, \r\nбул. „Васил Кънчов” № 2А, и „Сениче”, бл 74. \r\nТази седмица се откриха се строителни площадки на бул. „Мито Орозов” № 45 и  \r\nул. „Вежен” № 7, бл. „Чавдар” № 7.\r\nОбявена е обществена поръчка с предмет:  „Изпълнение на инженеринг, във връзка с реализацията на Националната програмана територията на Община Враца за обект: Многофамилна жилищна сграда с административен адрес: гр. Враца бул. \"Христо Ботев\" № 140, бл. \"Май\" №1.\r\nСрок за получаване на оферти е 22.05.2017 г. като офертите ще бъдат отворени от комисията още на следващия ден.\r\nОбща стойност на вложените средства по Националната програма е приблизително 11 млн. лв. ( 10 866 621,83 лв.) с включен ДДС.\r\nОбявявена е обществена поръчка за избор на изпълнител за 15 многофамилни жилищни сгради по Приоритетна ос 1 „Устойчиво и интергрирано градско развитие”,  Инвестиционен приоритет „Енергийна ефективност в административни и жилищни сгради” на Оперативна програма „Региони в растеж” 2014 – 2020 за 100 % безвъзмездна финансова помощ на стойност 4 млн. лв. за жилищни сгради.\r\nОбщата разгъната застроена площ на обектите, по които в момента се работи е приблизително 48 000 м2. Семействата, които се възползват от най – социалната програма са 628, което прави около 2000 граждани на нашия град.\r\nОбщата стойност, инвестирана за внедряване на енергоефективни мерки на многофамилни жилищни сгради в град Враца за 2016 г. и 2017 г. е в размер на 15 млн. лв. по Националната програма за енергийна ефективност на многофамилни жилищни сгради и ОП „Региони в растеж” 2014 – 2020.\r\nПолзите от Програмата са:\r\n•\tНамаляване на енергопотреблението на домакинствата;\r\n•\tИкономия на разходите на домакинствата през зимата;\r\n•\tПовишаване стойността на имотите;\r\n•\tОбновяване на входовете на сградите;\r\n•\tПридобиване на нов и модерен облик;\r\n•\tСъздаване на по – топли, уютни и красиви домове.", "date": "2017-05-22", "title": "Враца: Ще бъдат въведени енергоефективни мерки в една трета от жилищния фонд на Общината"}
{"url": "http://www.focus-news.net/news/2017/05/22/2396902/bisera-borisova-psiholog-chasovete-prekarani-v-sotsialnite-mrezhi-natovarvat-izklyuchitelno-mnogo-psihika-i-mozaka.html", "text": "Часовете, прекарани в социалните мрежи, натоварват изключително много нашата психика и мозъка ни. Това каза за  психологът Бисера Борисова. „Това се отразява на паметта ни и биха могли да се получат много сериозни проблеми. Ако се забележат, би трябвало да се направи консултация със специалист“, посочи Борисова. Тя даде пример с геймърите, които изпадат в едни тежки ситуации след 24-часово седене пред компютрите. Такова залитане трябва да бъде хванато навреме и коригирано. \r\nБисера Борисова смята, че интернет е едновременно нещо хубаво и нещо опасно. Той е опасен от гледна точка на това, че можем да загубим представа за реалността и това, което наистина се случва около нас. Много е важно да запазим вътрешната си критичност към всичко, което се случва и разбира се, да не забравяме връзката с природата. Психологът посочи, че трябва да търсим начин да разтоварваме стреса сред природата. \r\nБорисова подчерта, че хората вече почти не звънят по телефона, а използват чатовете в социалните мрежи. Има голяма вероятност киберзависимите да не осъзнават, че са пристрастени, защото вече всички хора го правят и това се е превърнало в нещо нормално. „Те казват: „Ето, моите приятели, съученици и колеги, ползват социални мрежи и интернет постоянно. И аз го правя, какво толкова?“ Затова най-важното е да се обърнем към себе си и да се запитаме до колко добре ни се отразява това. След един такъв престой в интернет чувстваме ли се заредени, или по-скоро уморени?! Чрез социалните мрежи непрекъснато получаваме някаква информация – от приятели, от постове и т.н. Това също уморява“, каза още Борисова.\r\nНатали СТЕФАНОВА", "date": "2017-05-22", "title": "Бисера Борисова, психолог: Часовете, прекарани в социалните мрежи, натоварват изключително много психика и мозъка"}
{"url": "http://www.focus-news.net/news/2017/05/22/2396903/bbc-izteche-informatsiya-za-samnitelnite-metodi-na-moderirane-koito-feysbuk-prilaga.html", "text": "Изтекъл в интернет документ показва как социалната мрежа \"Фейсбук\" цензурира това, което потребителите му могат да видят, предава .\r\nДокументът показва какви са критериите, по които \"Фейсбук\" преценява дали един пост е расистки, сексистки, нецензурен, обиден или подкрепящ тероризма. Модераторите на социалната мрежа са претоварени с работа и имат само броени мигове за това да решат дали даден пост трябва да бъде цензуриран.\r\nИзтичането на информация идва, след като британски депутат заяви, че социалните медии не успяват да се справят с „токсичното и омразно съдържание“.\r\nСлужители на \"Фейсбук\" са заявили в анонимни интервюта, че политиките за модерация и цензура, които социалната мрежа прилага, са „непоследователни“ и „съмнителни“.\r\nСпоред Групата за отворени права, която се занимава с въпросите като дигиталните права, всичко това показва какво влияние може да оказва \"Фейсбук\" над близо два милиарда потребители. Правозащитниците смятат, че политиката на \"Фейсбук\" има огромни последствия за свободата на словото.", "date": "2017-05-22", "title": "BBC: Изтече информация за съмнителните методи на модериране, които \"Фейсбук\" прилага"}
{"url": "http://www.focus-news.net/news/2017/05/22/2396900/ministar-valentin-radev-burgaska-oblast-e-s-nay-visok-koefitsient-na-prestapnost.html", "text": "Бургаска област е с най-висок коефициент на престъпност. Това обяви Радев след поведена среща с главния прокурор Сотир Цацаров и министъра на туризма Николина Ангелковав Бургас, предаде кореспондентът на . Това е изчислено на база данни от последната година като коефициентът е 17,9 за Бургаска област. За сравнение коефициентът на престъпност в Смолянска област е 4, обясни Радев. Данните са на базата на изготвена нова карта за измерване на криминогенната обстановка, която министърът на вътрешните работи предстои да представи пред премиера Бойко Борисов.\r\nВ Бургас Радев обясни, че за предстоящия туристически сезон ще бъдат командировани 976 полицаи, като ще бъдат изпратени униформени и от Румъния, Полша, Чехия и Унгария. Той увери, че летният сезон ще протече нормално и няма да бъдат допуснати случаи като миналогодишната престрелка в заведение в Слънчев бряг, при която един мъж бе убит, а трима ранени. \r\nМария РУСЕВА", "date": "2017-05-22", "title": "Министър Валентин Радев: Бургаска област е с най-висок коефициент на престъпност"}
{"url": "http://www.focus-news.net/news/2017/05/22/2396905/stara-zagora-e-nay-dobar-grad-za-zhiveene-v-balgariya-za-2016-godina.html", "text": "Стара Загора е най-добрият град за живеене в България според журито на Дарик радио. Градът получи най-много точки в специалните критерии, които най-общо описват очакванията на съвременния човек за града, в който работи и живее. Част от тях са екологично състояние, ниво на инвестиции, нови работни места, възможност за отглеждане на деца, медицински апаратури, образователни институции и други. Наградата беше връчена на кмета Живко Тодоров на официална церемония в София. Това съобщиха от пресцентъра на .\r\nГрадът, който спечели наградата на слушателите на радиото и читателите на darikradio.bg с над 50%, е Бургас.\r\nМиналогодишният носител на отличието „Най-добър град за живеене” – София взе две награди – тази за Бизнес град на годината и Дигитален град.\r\nОстаналите награди в отделните категории са:\r\nЗелен град – Добрич\r\nАрт град – Пловдив\r\nГрад на знанието – Варна\r\nГрад пазител на традицията – Несебър\r\nЕвро град и малък евро град  - Плевен и Приморско\r\nГрад на финансовата устойчивост – Банско\r\nГрад на инвестициите – Димитровград", "date": "2017-05-22", "title": "Стара Загора е „Най-добър град за живеене в България“ за 2016 година"}
{"url": "http://www.focus-news.net/news/2017/05/22/2396907/markirovka-s-bukvi-shte-bade-polozhena-na-peshehodnata-pateka-pred-su-sveti-kliment-ohridski-po-povod-24-may.html", "text": "По повод 24 май на пешеходната пътека пред СУ „Свети Климент Охридски“ ще бъде положена маркировка с букви, съобщиха от пресцентъра на . С цел да не се пречи на движението маркировката ще бъде изпълнена тази вечер – 22 май, след  22.30 часа. Инициативата е на Столичната община.", "date": "2017-05-22", "title": "Маркировка с букви ще бъде положена на пешеходната пътека пред СУ „Свети Климент Охридски“ по повод 24 май"}
{"url": "http://www.focus-news.net/news/2017/05/22/2396909/sport-lionel-mesi-specheli-za-chetvarti-pat-nagradata-zlatnata-obuvka.html", "text": "Нападателят на испанския клубен отбор по футбол Лионел Меси спечели за четвърти път в кариерата си европейската награда „Златна обувка“ за най-резултатен футбол, предава германският телевизионен канал . Аржентинецът бе отличен за попаденията си, които направи през сезон 2016/17 г. – общо 37 на брой.\r\nВторо място зае футболистът на португалския Спортинг Бас Дост, който има 34 отбелязани попадения. На трето място е Пиер-Емерик Обамеянг (Борусия Дортмунд) с 31 гола, следван от Роберт Левандовски (Байерн Мюнхен) с 30 гола.", "date": "2017-05-22", "title": "Спорт: Лионел Меси спечели за четвърти път наградата „Златната обувка“"}
{"url": "http://www.focus-news.net/news/2017/05/22/2396893/stara-zagora-zashtitnitsite-na-park-bedechka-prizovaha-da-se-glasuva-s-da-v-mestniya-referendum-za-parka-na-18-yuni.html", "text": "Защитниците на парк „Бедечка“ в Стара Загора призоваха да се гласува с „да“ на предстоящия на 18-и юни местен референдум. Старозагорци ще трябва да решат дали да се инвестира в запазване на съществуващия парк, или в инфраструктура за нов квартал. С почти единодушно решение преди половин година Общинският съвет започна процедура по запазване на парка. Кметът Тодоров обаче настоя и за референдум. разпространи до медиите специална декларация. В нея се подчертава, че ДА значи \"да\" на запазването на парка, но и \"да\" за ревизията на нарушенията през годините. Защитниците на парка предупреждават, че опитите за зависим вот срещу „Бедечка“ ще бъдат разпознати от старозагорци. В парка терени имат няколко сериозни фирми. „Ако някой се надява, че чрез референдума ще убие каузата и утре ще каже \"ето - няма активност\", нека не подценява старозагорци”, пише още в декларацията.\r\n„Бедечка“ е зелена площ от близо 400 декара с над три хиляди картотекирани ценни дървета, естествени влажни зони, храсти и свободни пространства, много алеи. След смущаваща реституция в зелените площи, сега действа план за застрояване. Целта не е да си откупим обратно зелената площ за сметка на старозагорци и да напълним джобовете на едрия бизнес; целта е да има ревизия и справедливост, подчертават от \"Запазете Бедечка\".\r\nЕто и пълния текст на декларацията:", "date": "2017-05-22", "title": "Стара Загора: Защитниците на парк „Бедечка“ призоваха да се гласува с „да“ в местния референдум за парка на 18 юни"}
{"url": "http://www.focus-news.net/news/2017/05/22/2396906/kyustendil-obshtinata-e-provela-informatsionna-kampaniya-vav-vrazka-sas-sazdadenite-nereglamentirani-zelenchukovi-gradini-po-porechieto-na-reka-banshtitsa.html", "text": "Община Кюстендил е провела информационна кампания във връзка със създадените нерегламентирани зеленчукови градини по поречието на река Банщица. Това каза пред  инж. Росица Плачкова, заместник-кмет на Община Кюстендил. В момента се реализира проект за благоустрояване на градската среда в Кюстендил, който засяга и поречието на реката. „Установи се, че поречието на реката, която в по-голямата си част е държавна собственост, години наред не е имала подробен устройствен план. От този недостатък са се възползвали много от живеещите в жилищните блокове покрай реката, превръщайки част от държавната собственост и от публичната общинска собственост в нерегламентирани зеленчукови градини”, каза Плачкова. По думите й, тези хора са установени. Вече са извършени необходимите действия, с които хората са предупредени. „В момента в който видяхме, че тези хора отново започват да обработват земята, служители на „Общинска охрата” многократно отправяха предупреждения, защото предстои осъществяването на самия проект”, каза Росица Плачкова. По думите й, никой не е в правото си да казва, че не е бил предупреден.\r\nВенцеслав ИЛЧЕВ", "date": "2017-05-22", "title": "Кюстендил: Общината е провела информационна кампания във връзка със създадените нерегламентирани зеленчукови градини по поречието на река Банщица"}
{"url": "http://www.focus-news.net/news/2017/05/22/2396910/ministar-predsedatelyat-na-kralstvo-niderlandiya-mark-ryute-kam-premiera-boyko-borisov-s-netarpenie-ochakvam-da-prodalzha-da-rabotya-s-vas-za-zadalbochavane-na-partnyorstvoto-ni.html", "text": "Министър-председателят на Кралство Нидерландия Марк Рюте поздрави Бойко Борисов по повод преизбирането му за трети път начело на българското правителство, съобщиха от .\r\n„С нетърпение очаквам да продължа да работя с Вас за задълбочаване на партньорството ни в следващите години. Напълно съм уверен, че по време на мандата Ви отношенията между нашите две държави ще продължат да се развиват в полза на нашите народи“, посочва холандският премиер в поздравителния си адрес до българския министър-председател.\r\nМарк Рюте пожелава на премиера Борисов „мъдрост и успех в жизнено важните задачи“, които му предстоят, и добавя, че очаква с нетърпение двамата да се видят отново в най-скоро време.", "date": "2017-05-22", "title": "Министър-председателят на Кралство Нидерландия Марк Рюте към премиера Бойко Борисов: С нетърпение очаквам да продължа да работя с Вас за задълбочаване на партньорството ни"}
{"url": "http://www.focus-news.net/news/2017/05/22/2396908/stefan-kirilov-dnp-rila-nay-tsennite-vidove-koito-se-sahranyavat-na-teritoriyata-na-parka-sa-endemichnite-vidove.html", "text": "Най-ценните видове, които се съхраняват на територията на парка са ендемичните видове. Това каза за  Стефан Кирилов, главен експерт в Дирекция Национален парк „Рила“. Това са видове, които се срещат само на определено място и някои от тях са характерни конкретно за Рила. По думите му, сред тези видове са рилската иглика, рилският равен и полското чапи, които са 3 висши тревни растения и се срещат само на територията на Национален парк „Рила“ и Природен парк „Рилски манастир“, и никъде другаде по света. \r\n„В резерват „Рило-манастирска гора“ се среща рилският дъб, който също е локален рилски ендемит. Уникални са видовете, останали от ледниковия период. Има и много представители на животните, които се срещат само тук, като пернатоногата кукумявка, врабчовата кукумявка, трипръстият кълвач – едни изключителни уникални видове“, подчерта Стефан Кирилов. Той посочи, че се опитват и правят всичко възможно, за да популяризират това богато животинско разнообразие, за да може да бъде познавано и опазвано в бъдеще за идните поколения.\r\nНатали СТЕФАНОВА", "date": "2017-05-22", "title": "Стефан Кирилов, ДНП „Рила“: Най-ценните видове, които се съхраняват на територията на парка, са ендемичните видове"}
{"url": "http://www.focus-news.net/news/2017/05/22/2396915/sotir-tsatsarov-prokuraturata-izvarshva-proverki-v-nzok.html", "text": "Прокуратурата извършва проверки в НЗОК. Това заяви пред журналисти в Бургас главният прокурор Сотир Цацаров, предаде кореспондент на . Проверяват сигнали, свързани със сключване на неизгодни договори. Работи се и по сигнал, подаден от бившите министър и заместник-министър на здравеопазването. „Основно се касае за превеждане на средства от НЗОК без наличие на съответно основание за това“, обясни Цацаров. Съвсем скоро се очакват и резултати от проверките. \r\n„Резултатите ще са свързани с начина, по който самите лечебните заведения са формирали исканията си към Здравната каса и доколко онова, което Здравната каса е покривала, действително е стигало до пациентите“, каза още главният прокурор.\r\nМария РУСЕВА", "date": "2017-05-22", "title": "Сотир Цацаров: Прокуратурата извършва проверки в НЗОК"}
{"url": "http://www.focus-news.net/news/2017/05/22/2396914/plovdiv-okrazhniyat-sad-otstrani-ot-dlazhnost-ediniya-ot-profesorite-obvinen-za-vzemaneto-na-podkup-ot-studenti.html", "text": "Окръжният съд в Пловдив отстрани от длъжност единия от преподавателите в Университета по хранителни технологии – проф. Симеон Василев, обвинен за вземането на подкуп от студенти, предаде репортер на . Според съдебния състав, основанията за отстраняването му са налице, тъй като има опасност той да въздейства върху свидетелите и да попречи на разследването. Професорът е обвинен за престъпления с висока степен на обществена опасност. Определението на съда подлежи на обжалване. Самият проф. Симеон Василев отрича да е взимал подкуп.\r\nВ този час съдът гледа делото за отстраняването от длъжност на втория от преподавателите, обвинени във вземане на подкуп от студенти. Това е проф. Николай Банков.\r\nЦветана ТОНЧЕВА", "date": "2017-05-22", "title": "Пловдив: Окръжният съд отстрани от длъжност единия от професорите, обвинен за вземането на подкуп от студенти"}
{"url": "http://www.focus-news.net/news/2017/05/22/2396920/plovdiv-naznachiha-oshte-edin-zamestnik-oblasten-upravitel.html", "text": "Назначиха още един заместник-областен управител на Пловдив. Това е 43-годишният Димитър Керин, представител на ПП „Атака”. Това съобщи за  областният управител Здравко Димитров, който представи заместника си днес. Димитър Керин е инженер по образование и има сериозен административен опит: три мандата като общински съветник, над 20-годишен административен опит в различни структури в Община Пловдив и седем участия в ръководството и състава на Районни избирателни комисии.\r\nИнж. Димитър Керин поздрави колектива и заяви, че се надява дългогодишният му опит в административните структури да му бъде от полза и в настоящата му дейност.\r\nЦветана ТОНЧЕВА", "date": "2017-05-22", "title": "Пловдив: Назначиха още един заместник-областен управител"}
{"url": "http://www.focus-news.net/news/2017/05/22/2396918/ombudsmanat-maya-manolova-svikva-v-sliven-forum-za-detsata-v-konflikt-sas-zakona.html", "text": "Омбудсманът Мая Манолова ще посети утре, 23 май, гр. Сливен, съобщиха от пресцентъра на .\r\nОт 11.00 часа в залата на Областна администрация Сливен националният обществен посредник свиква работна среща, на която да се набележат мерки за извеждане на децата от интерната в с. Драгоданово и останалите пет социално-педагогическите интернати /СПИ/ и възпитателни училища – интернати /ВУИ/ у нас.\r\nОмбудсманът ще настоява за изпълнение на поетия политически ангажимент в кратки срокове да бъдат закрити интернатите, в които децата не получават необходимата подкрепа, грижа, образование и най-вече умения за социално включване в обществото. \r\nФорумът ще бъде открит за журналисти.", "date": "2017-05-22", "title": "Омбудсманът Мая Манолова свиква в Сливен форум за децата в конфликт със закона"}
{"url": "http://www.focus-news.net/news/2017/05/22/2396919/nzok-natsionalnata-zdravnoosiguritelna-kasa-ne-otkazva-zaplashtane-na-novata-deynost-za-podgotovkata-na-zabni-protezi.html", "text": "Нито управителят на Националната здравноосигурителна каса (НЗОК) - д-р Глинка Комитов, нито някое друго лице от институцията е твърдяло, че касата ще откаже заплащането на лекарите по дентална медицина по подготовката на зъбни протези за възрастни пациенти. Това заявяват от  във връзка с разпространените според тях неверни обвинения от председателя на Българския зъболекарски съюз (БЗС) - д-р Борислав Миланов, и други подобни твърдения в медиите. От НЗОК заявяват още:", "date": "2017-05-22", "title": "НЗОК: Националната здравноосигурителна каса не отказва заплащане на новата дейност за подготовката на зъбни протези"}
{"url": "http://www.focus-news.net/news/2017/05/22/2396916/komisar-lachezar-zhelev-sdvr-45-godishnata-zhena-koyato-napadna-vazrastna-stolichanka-e-kriminalno-proyavena-i-registrirana-v-tsentara-za-psihichno-zdrave.html", "text": "45-годишната жена, която нападна възрастна столичанка,  е криминално проявена и регистрирана в Центъра за психично здраве. Това каза комисар Лъчезар Желев, началник на отдел „Оперативен дежурен център“ към СДВР по време на брифинг във връзка със задържането на жена, повалила възрастна столичанка в центъра на София, предаде репортер на . „Към 10.00 часа днес получихме сигнал в дежурния център, че на бул. „Мария Луиза“ № 31 е намерена паднала жена. На място по най-бързия начин са изпратени автопатрули на Трето районно управление и колеги от Дирекция „Жандармерия““, каза комисар Желев. По думите му благодарение на бързите им действия на място е задържана 45-годишна жена без лични документи. Той поясни, че впоследствие е установено, че жената е криминално проявена за кражби. „Същата, след като, е установена е заведена в психодиспансера, където е установено, че е регистрирана и даже преди няколко дни е била освободена след лечение“, коментира комисар Желев. Той поясни, че пострадалата жена е 79-годишна и е прегледана на място. По думите му на място е установен и свидетел, като по неговите показания се установява, че извършителката е ударила в лицето и друга жена, която я е отминала. Комисар Желев поясни, че първата жена е продължила по пътя си и не е имала пререкания с нападателката си. Той допълни, че извършителката не  е имала никакъв мотив и не е била въоръжена. Комисар Желев посочи, че е случаят е заведен в Трето районно и поясни, че няма други сигнали в СДВР. „Възможно е да се появят и други пострадали, след като се разбере за този случай, но до момента такива сигнали нямаме“, коментира комисар Желев. \r\nДеница КИТАНОВА", "date": "2017-05-22", "title": "Комисар Лъчезар Желев, СДВР: 45-годишната жена, която нападна възрастна столичанка,  е криминално проявена и  регистрирана в Центъра за психично здраве"}
{"url": "http://www.focus-news.net/news/2017/05/22/2396921/tsvetan-tsvetanov-gerb-napalno-veroyatno-e-balgariya-da-stane-chast-ot-shengenskoto-prostranstvo-sled-edno-uspeshno-predsedatelstvo-na-saveta-na-es.html", "text": "Напълно вероятно е България да стане част от Шенгенското пространство след едно успешно председателство на Съвета на ЕС. Това заяви пред журналисти във Велико Търново заместник-председателят на ГЕРБ и народен представител Цветан Цветанов, предаде репортер на . Според Цветанов, въпросът се е превърнал в политически, а в основата му всъщност стои готовността на страната за евентуално членство в Шенген. Той изрази убедеността си, че България има нужния капацитет и охранява надеждно крайната граница на Съюза. „Може би първата стъпка, която ще бъде предприета, са въздушните граници, за да могат летищата ни да се превърнат в достойни за Шенгенското пространство. На сухопътната граница ще се обърне внимание на по-късен етап. Всичко зависи от развитието на събитията и с предстоящите избори в Германия, както и с тези, които преминаха вече във Франция и Холандия. Смятам, че всичко това ще даде възможност и перспектива за присъединяването ни към Шенгенското пространство“, посочи Цветанов. По думите му, е важно и да се положат усилия за изпълнение на 170-те препоръки на Механизма за сътрудничество и оценка. Парламентът и съответните министерства полагат огромни усилия, за да променят законодателството, подчерта Цветан Цветанов.\r\nЛуиза ТРАНЧЕВА", "date": "2017-05-22", "title": "Цветан Цветанов, ГЕРБ: Напълно вероятно е България да стане част от Шенгенското пространство след едно успешно председателство на Съвета на ЕС"}
{"url": "http://www.focus-news.net/news/2017/05/22/2396923/afp-emanyuel-makron-shte-prieme-ruskiya-prezident-vav-versay-na-29-may.html", "text": "Новият президент на Франция Еманюел Макрон ще приеме руския президент Владимир Путин за преговори в двореца във Версай на 29 май, предава , като се позовава на информация, разпространена от Елисейския дворец.\r\nСрещата е организирана, за да съвпадне с изложба, посветена на посещението на руския цар Петър Велики във Франция през 1717 г.Тереза Герова", "date": "2017-05-22", "title": "AFP: Еманюел Макрон ще приеме руския президент във Версай на 29 май"}
{"url": "http://www.focus-news.net/news/2017/05/22/2396926/anadolu-agency-redzhep-erdogan-prizova-za-poveche-satrudnichestvo-sred-chernomorskite-strani.html", "text": "Турският президент Реджеп Тайип Ердоган подчерта нуждата от подсилване на ролята на Организацията за черноморско икономическо сътрудничество в насърчаването на икономическото благосъстояние на гражданите в региона, предава турската .\r\nПо време на реч в Истанбул в чест на 25-годишнината на организацията Ердоган се фокусира върху нуждата от увеличаване на сътрудничеството между страните-членки. Цветан Петров", "date": "2017-05-22", "title": "Anadolu Agency: Реджеп Ердоган призова за повече сътрудничество сред черноморските страни"}
{"url": "http://www.focus-news.net/news/2017/05/22/2396928/pazardzhik-administrativniyat-sad-otmeni-tekstove-ot-naredbata-za-obshtestveniya-red-v-obshtinata.html", "text": "Административният съд в Пазарджик отмени чл. 59 от Наредбата за обществения ред в община Пазарджик и обяви нищожността на разпоредбата на чл. 60 същата наредба, съобщиха заот администрацията на съда. В цитираните членове са предвидени санкции за физически и юридически лица за продажбата на спиртни напитки, тютюневи изделия и всякакви вредни за здравето вещества на малолетни и непълнолетни лица, а също за продажбата, сервирането и консумацията на спиртни напитки и тютюневи изделия от малолетни и непълнолетни лица. В мотивите си съдът посочва, че  оспорената разпоредба на чл. 59 от подзаконовия нормативен акт не съответства на законови текстове от Закона за здравето, Закона за закрила на детето и Закона за тютюна. Налице е несъответствие между законовите разпоредби и тази от текста на местната наредба. Различие има в структурата на диспозицията на правните норми, уреждащи задължително поведение или забрана, различни са в санкционната част, различни по размер са предвидените наказания „глоба“ и „имуществена санкция“, посочва също съдът. По отношение на член 60 съдът посочва, че оспорената разпоредба на този член от Наредбата е приета от Общински съвет Пазарджик, без да е налице законова делегация за това.  В посочените закони не са установени по този начин забрани и изискуемото поведение от физическите и юридическите лица и еднолични търговци, както са уредени от Наредбата. Посочените закони не делегират на Общинския съвет правомощие да установява с наредба санкции и да регулира отношения, които не са регулирани от нормативен акт от по-висока степен. Ето защо, Общинският съвет не е бил овластен да приема процесната санкционна норма и не може да урежда отношения, които не са уредени от закона. Липсата на материална компетентност на Общински съвет Пазарджик, да приеме оспорената разпоредба на чл. 60 от Наредбата, води до нищожност на същата, посочва съдът. Решението подлежи на касационно оспорване пред Върховния административен съд.\r\nВаня НИКОЛОВА", "date": "2017-05-22", "title": "Пазарджик: Административният съд отмени текстове от Наредбата за обществения ред в общината"}
{"url": "http://www.focus-news.net/news/2017/05/22/2396924/kyustendil-naznacheni-sa-dvama-novi-zamestnitsi-na-oblastniya-upravitel.html", "text": "Назначени са двама нови заместници на областния управител на Кюстендил. Това съобщи за  Виктор Янев, областен управител на Кюстендилска област. Първият заместник-областен управител е Радостина Чеканска, която е заемала тази длъжност от 2012 до 2013 година и от 2014 до 2017 година. Тя е била и кандидат за народен представител от 10-ти многомандатен избирателен район. \r\nВторият заместник-областен управител е Райчо Цветин. Той е от квотата на „Обединени патриоти”. До момента е общински съветник в Общински съвет – Бобошево, заемал е и длъжността председател на Общинския съвет в града. „Предстои да бъде представен сформираният екип на областната управа”, каза Виктор Янев.\r\nВенцеслав ИЛЧЕВ", "date": "2017-05-22", "title": "Кюстендил: Назначени са двама нови заместници на областния управител"}
{"url": "http://www.focus-news.net/news/2017/05/22/2396922/haskovo-30-medala-za-uchastnitsite-v-kitna-trakiya-pee-i-tantsuva-prisadi-zhurito.html", "text": "30 медала за участниците в Националния събор на народното творчество „Китна Тракия пее и танцува” в Хасково присъдиха двете журита, съобщиха от пресцентъра на . Наградени са:\r\nПърво място - златни медали:\r\n1.\tДВГ „Изворче“, НЧ „Заря-1957, с.Минерални бани, община  Минерални бани\r\n2.\tГрупа за автентичен фолклор, с.Конуш, НЧ „Пробуда – 1925“, община Хасково\r\n3.\tДетски танцов ансамбъл „Южняче“, ОП„Младежки център“, гр.Хасково, общ.Хасково\r\n4.\tГрупа за народни танци „Тракийци“, НЧ “Събуждане–1927“, с. Радиево, община Димитровград  \r\n5.\tФолклорен клуб „Славяни“,  НЧ „Зора-1982“ , гр.Хасково, община Хасково\t\r\n6.\tСъстав за изворен фолклор „Гергьовска китка“, НЧ „В.Левски-1900“, с.Войнягово, община Карлово\t\r\n7.\tДеляна Манева, ОУ „Св.св.Кирил и Методий“, с.Чешнегирово, община Садово\r\n8.\tВиктория Илиянова Бамбалова, гр. Любимец , община Любимец\r\n9.\tНедялка Пейчева Петрова, НЧ „Пробуда-1910“, с.Странско,  община  Димитровград\r\n10.\tСтоил Никленов Йорданов, НЧ „Светлина – 1914“, с. Орешец, община Харманли\r\nВторо място - сребърни медали:\r\n1.\tГрупа за автентичен фолклор, НЧ „Бяло море-1929“, с.Черничево, община Крумовград\r\n2.\tТанцов състав „Колорит“, НЧ „Васил Левски-1900“, с. Войнягово, община Карлово\r\n3.\tТанцова формация „Виделина“, НЧ „Виделина-1932“, с.Широки дол, община Самоков\r\n4.\tИвелина Начева, ОУ „Гео Милев“, гр.Садово, община Садово\r\n5.\tТеодора Калайджиева, Детска градина № 15 „Слънце“, гр.Хасково, община Хасково\r\n6.\tКалинка Ванчева, НЧ „Заря-1957“, с.Минерални бани, община  Минерални бани\r\n7.\tТонка Емилова, НЧ „Заря-1957“, с.Минерални бани, община  Минерални бани\r\n8.\tПетронка Авджиева, НЧ „Иван Вазов-1978“, гр.Хасково, община Хасково\r\n9.\tГрупа за автентичен фолклор, с. Ръжево Конаре, община Калояново\t\r\n10.\tФолклорна група „Тракийска дъга“, НЧ „Тракия-2008“\t, гр.Хасково, община Хасково\r\nТрето място - бронзови медали:\r\n1.\tДТС „Избеглийче“, НЧ „Христо Ботев-1919“, с. Избеглии, община Асеновград\r\n2.\tВокална формация „Славяна“, НЧ „Зора-1982“, гр.Хасково, община Хасково\t\r\n3.\tВиктория Начева , ОУ „Гео Милев“, гр.Садово, община Садово\r\n4.\tНиколета Илиянова Бамбалова, гр. Любимец, община Любимец\r\n5.\tПаскал Димитров Паскалев, НЧ „Цвят-1898“, с.Узунджово, община Хасково\t\r\n6.\tГрупа за народни обичаи - Обичай \"Меджия\", НЧ „Пенко Пенков-2013“,  с.Узунджово, община Хасково \r\n7.\tГрупа за автентичен фолклор - Обичай „Прегощаване на девера“, НЧ „Отец Паисий Хилендарски-1934“, с.Длъгнево, община  Димитровград\r\n8.\tЖенска група за автентичен фолклор, НЧ „Заря-1957“, с.Минерални бани, община  Минерални бани\t\t\t\r\n9.\tГрупа за автентични народни песни „Орудица“, НЧ „Развитие-1893“, гр. Елхово, община Елхово\t\r\n10.\tЖенска певческа група, НЧ „Отец Паисий-1925“, с.Войводово, община Хасково\t\t\t\r\nФестивалът се проведе на 20 май в Хасково. Председатели на двете журита са съответно Георги Андреев и Златка Тимонова, членове са  Агрипина Войнова, Елена Беделева, Фанка Койнарова, Диляна Пецова. В Националния събор участваха 67 фолклорни групи и 43 индивидуални изпълнители.", "date": "2017-05-22", "title": "Хасково: 30 медала за участниците в „Китна Тракия пее и танцува“ присъди журито"}
{"url": "http://www.focus-news.net/news/2017/05/22/2396930/api-na-23-may-se-otvaryat-tsenovite-oferti-za-stroitelstvoto-na-obhoda-na-aheloy.html", "text": "Утре - 23 май, се отварят ценовите оферти на участниците в обществената поръчка за строителството на обхода на Ахелой - път І-9 Слънчев бряг – Бургас от км 207+726,37 до км 212+233,06. Участъкът е с дължина 4,5 км. Индикативната стойност е 26 млн. лв. без ДДС. Това съобщиха от пресцентъра на . \r\nОбходният път ще преминава по нов терен, като се отделя от съществуващото трасе на път I-9 Слънчев бряг – Бургас след настоящото кръгово кръстовище при км 207+500, ще обхожда гр. Ахелой от север и ще се включва отново в път I-9 при км 212+233.06. Ще бъдат изградени две самостоятелни платна, с по две ленти за движение във всяка посока. С новото трасе ще се повиши безопасността, тъй като транзитният трафик да бъде изведен извън град Ахелой, скоростта на движение и удобството при пътуване. Изнасянето на трафика извън населеното място ще намали замърсяването на въздуха в града.\r\nПървокласният път I-9 е от изключително значение за Бургаския регион. Съществуващият участък, който преминава през града, е с интензивно движение и разрастването на туристическите комплекси допълнително натоварват пътуването. Действителната скорост на движение през летните месеци е около 30 км/ч. \r\nОтварянето на офертите утре – 23 май, е от 14.00 часа в зала 702, в сградата на АПИ.", "date": "2017-05-22", "title": "АПИ: На 23 май се отварят ценовите оферти за строителството на обхода на Ахелой"}
{"url": "http://www.focus-news.net/news/2017/05/22/2396933/daniel-panov-nsorb-shte-poiskame-okolo-60-mln-lv-poveche-za-obshtinska-infrastruktura-prez-2018-godina.html", "text": "Осигуряване на допълнително финансиране за общинската инфраструктура е един от основните приоритети на НСОРБ. Това заяви пред журналисти във Велико Търново председателят на Управителния съвет на сдружението и кмет на Велико Търново инж. Даниел Панов, предаде репортер на .  Исканото увеличение ще в размер на около 60 млн. лв. Сумата, отпускана до сега, е била около 150 млн. лв. „Общинската пътна мрежа е 23 000 км, толкова е и държавната. Средствата, които се осигуряват за държавната са 4,5 пъти повече от тези за общинската. Ние разбираме факта, че държавната е приоритетна, но пък общинската е в много занемарено състояние, така че по време на срещата с регионалния и финансовия министри, която предстои във Велико Търново, ние ще поискаме увеличение на тези пари“, посочи още инж. Панов. Следващият приоритет на Сдружението са заплатите на общинските служители. Причината е, че с увеличаването на минималната заплата, са се изравнили  възнаграждението на ниско платените служители и т.нар. младши експерти. Кметът на Велико Търново запозна Цветан Цветанов с идейния проект за изграждането на Северен пътен възел в подножието на крепостта \"Трапезица\". Целта е транзитният трафик по направлението Горна Оряховица – Велико Търново да бъде отклонен от историческата част на старата част. Съоръжението ще позволи и директен достъп от пътя Русе – Свиленград до историческата забележителност, която бе реставрирана и отворена като туристически обект преди по-малко от година. Концепцията ще бъде внесена в Министерството на регионалното развитие и благоустройството.\r\nЛуиза ТРАНЧЕВА", "date": "2017-05-22", "title": "Даниел Панов, НСОРБ: Ще поискаме около 60 млн. лв. повече за общинска инфраструктура през 2018 година"}
{"url": "http://www.focus-news.net/news/2017/05/22/2396932/apa-darzhavnite-kompanii-v-azerbaydzhan-sashtestveno-sa-namalili-danachnite-si-zadalzheniya-kam-byudzheta-na-stranata.html", "text": "Държавните компании в Азербайджан през 2016 г. съществено са намалили данъчните си задължения към бюджета на страната, съобщава .\r\nСпоред данни от Сметната палата в Баку, през 2016 г. данъчните задължения в държавния бюджет на Азербайджан са намаляли с почти 980 млн. маната или с 40,6% до по-малко от 1,5 млрд. маната. Цветан Петров", "date": "2017-05-22", "title": "APA: Държавните компании в Азербайджан съществено са намалили данъчните си задължения към бюджета на страната"}
{"url": "http://www.focus-news.net/news/2017/05/22/2396927/ministar-nikolina-angelkova-slanchev-bryag-ad-shte-osiguri-videonablyudenie-v-kurortniya-kompleks.html", "text": "„Слънчев бряг“АД ще осигури водеонаблюдение на територията на курорта. Това обяви пред журналисти в Бургас министърът на туризма Николина Ангелкова, предаде кореспондентът на . „За да подпомогнем усилията в борбата с организираната престъпност и като цяло да осигурим спокойствието и сигурността на туристите, сме изискали от концесионерите и наемателите да съдействат за максимално осветление на плажовете. „Слънчев бряг“АД ще осигури водеонаблюдение на територията на курорта, освен допълнително подпомагане на усилията на МВР с обезпечаване на полицейско присъствие във вътрешността и на контролно-пропускателните пунктове, така че всички усилия са координиран и са насочени към осигуряване безопасността и комфорта на туристите предвид ръста от около 10%, който очакваме това лято“, каза още Ангелкова.\r\nМария РУСЕВА", "date": "2017-05-22", "title": "Министър Николина Ангелкова: „Слънчев бряг“ АД ще осигури видеонаблюдение в курортния комплекс"}
{"url": "http://www.focus-news.net/news/2017/05/22/2396925/osem-dushi-sa-obvineni-za-mitnicheski-prestapleniya-chrez-manipulirane-na-danni-v-sistemata-na-agentsiya-mitnitsi.html", "text": "Специализираната прокуратура повдигна обвинения на осем участници в организирана престъпна група за митнически престъпления чрез използване на софтуер за дистанционно проникване в компютърната система на Агенция „Митници“ и манипулиране на данни в нея, съобщиха от пресцентъра на . Седем от участниците в групата бяха задържани на 19 май при специализирана операция на ГДБОП и Специализираната прокуратура в София, Варна и Добрич.\r\nОбвинения са повдигнати на Емил Милчев, бивш служител на митница „Калотина“, Димитър Пешев – създател на използвания софтуер, Янаки Ефтимов – действащ митнически служител на ГКПП \"Гюешево\", Иво Атанасов, Тодор Ставрев, Томас Цанзопулос, Христо Калинков и Димитър Баджаков – бивш служител на ГКПП “Капитан Андреево“.\r\nСпоред събраните до момента доказателства групата е действала от февруари 2015 г. на територията на България и Република Македония. Проверяват се данни за дейност на същата група и в други балкански държави. Чрез „заразяване“ на компютри на различни митнически пунктове с нарочно създаден „вирус“ (посредством външна памет – флашки с различни модификации на вируса) участниците са прониквали в системата БИМИС и са манипулирали данни за транзитно преминаващи товарни автомобили през определени български ГКПП.\r\nВ едни от случаите са вписвани фиктивни транзити през България към страни извън ЕС, без камионите да са преминавали през страната. В други чрез подправяне на данни в системата са „отклонявани“ през „Капитан Андреево“ и „Калотина“, за да се приключи износът от ЕС в тези пунктове. Проверяват се 110 случая на незаконно заличени транспортни операции от системата на митнически бюра в различни държави на ЕС и \"отклонени\" през България.\r\nВписването на фиктивни транзити и манипулирането на други данни е създавало възможност да се „източва“ ДДС и да се спестяват акцизи от производители и търговци. От своя страна групата е получавала „хонорарите“ си за услугата от по 20-25 хиляди евро на камион във виртуална валута (биткойни).\r\nОт Агенция „Митници“ са установени 16 компютъра, от които е извършван нерегламентиран достъп до информационната система различни митнически пунктове, иззети са и флашки, с които са били „заразявани“ компютрите.\r\nУстановен е пробив в компютърната система на пунктовете Свиленград, Капитан Андреево, Гюешево, Столична митница, Митница Аерогара София, Калотина и Лесово.\r\nНа 21 май Специализираният наказателен съд наложи мярка за неотклонение на трима от участниците в групата – Емил Милчев, Димитър Пешев и Янаки Ефтимов. На Иво Атанасов съдът наложи „Парична гаранция“.\r\nТодор Ставрев, Томас Цанзопулос и Христо Калинков са без мярка за неотклонение, наложена им е забрана да напускат страната. Осмият участник в групата - Димитър Баджаков, е обявен за издирване.", "date": "2017-05-22", "title": "Осем души са обвинени за митнически престъпления чрез манипулиране на данни в системата на Агенция „Митници“"}
{"url": "http://www.focus-news.net/news/2017/05/22/2396929/afp-ot-holera-v-yemen-za-po-malko-ot-mesets-sa-zaginali-315-dushi-zayaviha-ot-szo.html", "text": "В Йемен за по-малко от месец от холера са загинали 315 души, заявиха от Световната здравна организация (СЗО), предава .\r\nОсвен това от 27 април от организацията са регистрирали повече от 29,3 хил. предполагаеми случаи на холера в 19 провинции от страната.\r\nХолерата е силно заразна бактериална инфекция, която се разпространява чрез храна или вода. Цветан Петров", "date": "2017-05-22", "title": "AFP: От холера в Йемен за по-малко от месец са загинали 315 души, заявиха от СЗО"}
{"url": "http://www.focus-news.net/news/2017/05/22/2396931/glavniyat-prokuror-sotir-tsatsarov-rayonna-prokuratura-nesebar-e-nay-nezhelanoto-myasto-za-rabota-v-balgarskata-prokuratura.html", "text": "Районна прокуратура - Несебър е най-нежеланото място за работа в българската прокуратура. Това обяви пред журналисти в Бургас главният прокурор Сотир Цацаров, предаде кореспондентът на. Цацаров допълни, че до есента съдебната институция ще получи нова сграда. „Мисля, че есента Районната прокуратура ще се превърне в едно по-привлекателно място, най-малкото с оглед на това, че Прокуратурата ще получи нова сграда. Битовите условия са ужасни“, обясни още Сотир Цацаров. Според него има две причини за това Районната прокуратура да не е привлекателно място за работа. \"Натоварването на прокурорите е изключително голямо и това е и причината съвсем малко кандидати да желаят да работят там. Другата причина е законът. В момента има незаети 3 щата, но законът забранява командироването на служителите на незаети щатове. Такъв бе проблемът в Царево, но той най-общо е решен“, заяви още Цацаров.\r\nМария РУСЕВА", "date": "2017-05-22", "title": "Главният прокурор Сотир Цацаров: Районна прокуратура - Несебър е най-нежеланото място за работа в българската прокуратура"}
{"url": "http://www.focus-news.net/news/2017/05/22/2396935/68-a-brigada-spetsialni-sili-v-ochakvane-na-novi-parashuti-letyashto-krilo.html", "text": "17 май 2016 г. може да се нарече историческа дата за 68-а бригада „Специални сили”. На този ден от транспортния самолет С-27 J „Спартан” военнослужещи направиха първите скокове с американските парашути МС-6 с кръгъл купол за бойно използване, доставени по програмата FMF(Foreign military financing). И това се случи след един доста дълъг период на очакване, защото германските парашути RS-4/4Т с принудително отваряне  и  SOC-TW-7 (тип „Летящо крило”) бяха получени през май 2005 г. Това съобщиха от .\r\nБроят на парашутните системи е все още недостатъчен, но той е 2,5 пъти повече от тези, които имахме преди това. Така можем да водим много по-добра въздушно-десантна подготовка, значително сме улеснени да провеждаме по-ритмичен парашутно-скоков процес, работим по-спокойно и изключваме предпоставки за рискове, обясни командирът на бригадата бригаден генерал Явор Матеев.\r\nСега се очаква пак по програмата FMF да бъдат получени парашути тип „Летящо крило” за бойно използване. Те дават възможност за скокове на операторите от Специалните сили с цялото си въоръжение и снаряжение. В момента вървят необходимите процедури и вероятно до 6 месеца ще започне доставката на тези парашути, и то по-голям брой от сегашните SOC „Летящо крило”. \r\nИзлезли са обаче от ресурс т.нар. преходни парашути. Те са с кръгъл купол и позволяват скокове на „ръчка”. Така се преминава от използване на парашути с кръгъл купол към скокове с парашут тип „Летящо крило”. Ние сме направили необходимите постъпки. От една страна, срещаме много сериозно разбиране от някои структури от МО, но имаме затруднения, които се надявам да бъдат изчистени. Става въпрос за нищожни суми. Ние знаем какво искаме като параметри, ще ги заложим и ще държим те да се спазват, посочи бригаден генерал Матеев.\r\nНадеждите са тези парашути да бъдат закупени още тази година. В противен случай направо ще се обезсмисли големият брой тип „Летящо крило”, които ще получим, защото няма да имаме възможност да подготвим хора, преминали обучение  на преходен парашут. А такива специалисти са ни изключително необходими във връзка с новите задачи, които се поставят на Силите за специални операции, във връзка с това, че трябва да подготвяме цели формирования, които да изпълняват бойни задачи с парашути тип „Летящо крило”, заяви командирът на 68-а бригада.", "date": "2017-05-22", "title": "68-а бригада „Специални сили\": В очакване на нови парашути “Летящо крило”"}
{"url": "http://www.focus-news.net/news/2017/05/22/2396940/burgas-apelativniyat-sad-razgleda-delo-za-ubiystvo-na-ruska-grazhdanka.html", "text": "Въззивен състав на БАС разгледа и обяви за решаване въззивно наказателно дело за убийство на руската гражданска Наталия Стаматова. Това съобщават от пресцентъра на. Подсъдим за престъплението е 57-годишният Димитър Радев, който след битов скандал, предизвикан от обилно количество изпит алкохол, я пребива до смърт в собствения ѝ апартамент в к-с „Лазур“.\r\nМъжът обжалва наложено наказание “лишаване от свобода“ в размер на 15 години при първоначален „строг“ режим. Радев е признат за виновен в това, че на 05.10.2015 г. умишлено умъртвил Стаматова, нанасяйки ѝ тежка черепно-мозъчна травма, изразяваща се в остър травматичен субдурален кръвоизлив и мозъчна контузия. Подсъдимият е осъден да заплати на децата на пострадала – И.Н.А. и на Х.Д.С неимуществени вреди в размер на по 70 000 лева. Недоволни от присъдата са и частните обвинители, които също обжалват решението на ОС–Бургас.\r\nВ съдебното заседание държавният обвинител пледира за потвърждаване на присъдата като правилна и законосъобразна и отхвърляне на жалбите на подсъдимия и гражданските ищци. Той разви тезата за безспорно и категорично доказано авторство и отхвърли опита да се лансира версията за друг извършител, който е бил в апартамента на убитата жена по време на пиянския скандал, довел до фаталния изход. Прокурорът от Апелативна прокуратура  посочи, че към момента на престъплението е установена концентрация на алкохол в кръвта на пострадалата / 3,92 промила /, а  на подсъдимия / 3,07 промила/.\r\nАдвокатът на гражданските ищци пледира за увеличаване на наказанието до 20 години, като подчерта, че престъплението и извършено с особена жестокост и след като мъжът е нанесъл многобройните удари е заключил вратата на жилището й, като я лишил от възможност да потърси и получи помощ. Защитникът изтъкна и другите аргументи в тази посока – многобройните осъждания на подсъдимия, дори и за неплащане на издръжка на малолетното си дете, показанията на свидетели, че 56-годишната Наталия Стаматова била подлагана на системен физически тормоз от страна на Радев заради ревността му, причаквал дори съседи по градинки, за да се саморазправя и самите те се страхували от него.\r\nАдвокатът на Радев пледира за отмяна на присъдата и за признаването на клиента му за невиновен, като оспори свидетелските показания на полицаи и се опря на съдебно–медицинската експертиза, в която липсвали данни за наранявания по ръцете на Радев с оглед нанесените с юмруци удари върху жената. Освен това на местопроизшествието имало три чаши, което не изключвало вероятността за трети човек в апартамента, но по тази версия не било работено.\r\nДимитър Радев поиска да бъде оправдан и заяви, че не е убиец. Отрече да е бил на местопрестъплението и да е удрял жената, с която е живеел на семейни начала.\r\nСъдът счете делото за изяснено и го обяви за решаване.", "date": "2017-05-22", "title": "Бургас: Апелативният съд разгледа дело за убийство на руска гражданка"}
{"url": "http://www.focus-news.net/news/2017/05/22/2396938/bsp-napravi-darenie-na-loveshkata-bolnitsa.html", "text": "БСП направи дарение на ловешката болница, съобщиха от пресцентъра на . Левицата иска министрите на финансите и на здравеопазването да предложат план за спасяване на областната болница в Ловеч и други областни болници, които са пред фалит. „Ако не се вземат мерки до 2-3 месеца, ловешката болница ще фалира“, предупредиха  лекари пред лидера на БСП Корнелия Нинова, която бе там по тяхна покана.  Те споделиха, че не са получавали заплати от февруари , масово напускат техни колеги, а сметките са запорирани.\r\nКорнелия Нинова съобщи, че във вторник на КСНС при президента ще настоява здравеопаването да стане приоритетно елемент на националната сигурност.  „Ще предложа на лидерите на другите партии да постигнем надпартийно и национално съгласие. Трябва трайно да решим проблема, така че всеки българин да има достъп до здравеопазване, да има последователна държавна политика за областните и общинските болници, където се лекуват бедните хора и тези, които нямат възможност да доплащат в скъпите  частни клиники“, настоя Корнелия Нинова.", "date": "2017-05-22", "title": "БСП направи дарение на ловешката болница"}
{"url": "http://www.focus-news.net/news/2017/05/22/2396896/donald-tramp-iran-nikoga-ne-tryabva-da-poluchava-pravo-da-razpolaga-s-yadreni-orazhiya.html", "text": "Иран никога не трябва да получава право да разполага с ядрени оръжия. Това заяви държавният глава на Съединените американски щати Доналд Тръмп в рамките на посещението си в Израел, осъждайки Техеран за подкрепата, която оказва на „терористи“, предава .\r\n\"Най-важното е, че САЩ и Израел може да заявят в един глас, че Иран никога не трябва да има право да притежава ядрено оръжие - никога, и трябва да прекрати смъртоносното финансиране, обучение и оборудване на терористи и милиции\",подчерта Тръмп в резиденцията на израелския президент Реувен Ривлин. .Тереза Герова", "date": "2017-05-22", "title": "Доналд Тръмп: Иран никога не трябва да получава право да разполага с ядрени оръжия"}
{"url": "http://www.focus-news.net/news/2017/05/22/2396942/spisanie-business-lady-shte-vrachi-godishnite-si-nagradi-za-nay-golyam-prinos-na-zhenite-v-biznesa.html", "text": "На 6 юни 2017 г. (вторник) в хотел \"Хилтън\" София ще се проведе шестото издание на Годишните награди на списание Business Lady, инициирани от сп. Business Lady и Business Lady Club. Наградите се връчват за най-голям принос на българската делова жена в различни категории. Това съобщават . Целят да се даде гласност на успешните управленски модели, ефективните бизнес практики и адекватно развитие на човешкия капитал, като по този начин се поощри женското предприемачеството сред българската общественост. Наградите са продължение на основната цел на изданието - да споделя успешни бизнес практики, да бъде трибуна за различни професионални успехи, лични качества и достижения.\r\nГодишните награди се реализират с официалното партньорство на Българска търговско-промишлена палата, Български съвет за устойчиво развитие, Български форум на бизнес лидерите, Българска асоциация за управление на хора и Бизнес лейди клуб. Медийни партньори на церемонията са: радио \"Фокус\", ИА \"Фокус\", ИА Кросс, b2bmedia.bg, flashnews.bg, Mail.BG, Radar.BG, Manifesto.BG.\r\nПодбрани са различни критерии, сред които Успешен мениджмънт, Ефективни комуникации, Иновативен мениджмънт, Социална дейност, Грижа за обществото, Устойчиво развитие, Иновации, Успешно управление на човешкия капитал, Добро пазарно позициониране, Висок професионализъм и стандарти в работата и други, в които успешни дами ще бъдат оценени подобаващо в съответните отрасли – Финансов сектор, Застраховане, Инудстрия, Туризъм, Икономика и мениджмънт, Образование, Строителство и архитектура, Медии, Здравеопазване, Обучение и развитие, Фармация, Човешки ресурси, Високи технологии, НПО сектор, Ритейл сектор.\r\nНаградите се връчват за заслуги, свързани с богат професионален опит, ноу-хау, устойчиво развитие, прилагане на иновативен и успешен мениджмънт, успешно прилагане и адаптиране на добри практики, успешно развитие на човешкия капитал, конкурентоспособност и иновации,  позитивен обществен имидж и други.", "date": "2017-05-22", "title": "Списание Business Lady ще връчи годишните си награди за най-голям принос на жените в бизнеса"}
{"url": "http://www.focus-news.net/news/2017/05/22/2396939/plovdiv-okrazhniyat-sad-otstrani-ot-dlazhnost-i-vtoriya-profesor-ot-universiteta-ot-hranitelni-tehnologii-po-obvinenie-za-podkup.html", "text": "Окръжният съд в Пловдив отстрани от длъжност и втория професор от Университета от хранителни технологии в Пловдив по обвинение за подкуп, предаде репортер на . Срещу професор Николай Банков са повдигнати обвинения за искане на подкуп от студенти, за да им пише тройка на изпитите. По-рано през деня бе освободен от длъжност и проф. Симеон Василев, до приключване на разследването. Според прокуратурата правата на професорите трябва да бъдат отнети, тъй като съществува опасност те да влияят върху разследването, ако останат на работа. Съдът също прецени, че оставането на професорите на работа ще затрудни разследването, което все още продължава. Те биха могли да повлияят пряко или косвено върху свидетелите, на които предстоят да се вземат обяснения, смята съдебният състав.\r\nДвамата преподаватели са освободени от ареста с мярка парична гаранция от по 5000 лева.\r\nЦветана ТОНЧЕВА.", "date": "2017-05-22", "title": "Пловдив: Окръжният съд отстрани от длъжност и втория професор от Университета от хранителни технологии по обвинение за подкуп"}
{"url": "http://www.focus-news.net/news/2017/05/22/2396944/api-otvoreni-sa-6-tsenovi-oferti-za-rekonstruktsiyata-na-platnoto-na-pat-ii-21-ruse-silistra-pri-vhoda-na-ruse.html", "text": "Шест са отворените ценови оферти на допуснатите участници в обществената поръчка за реконструкция и удвояване на пътното платно на път II-21 Русе - Тутракан - Силистра, от км 0+000 до км 0+293, при входа на град Русе. Това съобщиха от пресцентъра на .\r\nОтворените ценови оферти са на:\r\n-\t„ПЪТИНЖЕНЕРИНГ“ АД - 883 875,89 лв. без ДДС;\r\n-\t„АВТОМАГИСТРАЛИ - ЧЕРНО МОРЕ“ АД - 901 162,45 лв. без ДДС;\r\n-\t„ПЪТИЩА И МОСТОВЕ“ ЕООД - 1 135 517,75 лв. без ДДС;\r\n-\t„ПЪТСТРОЙМОНТАЖ“ ООД - 957 655,20 лв. без ДДС;\r\n-\t„ПЪТИЩА ПЛОВДИВ“ АД - 698 420,93 лв. без ДДС;\r\n-\t„МЕГАИНВЕСТ – ХОЛД“ ЕООД - 1 059 910.51 лв. без ДДС.\r\nБъдещият изпълнител ще трябва да реконструира отсечката от път II-21, съвпадаща с бул. „Тутракан“ в Русе, която започва от кръговото кръстовище с бул. „България“ и продължава към изхода на града в посока Силистра. С изграждането на второ платно ще се подобри пропускателната способност на пътя към Дунав мост. Съществуващият двулентов път в чертите на гр. Русе ще се разшири до четирилентов и ще бъде продължение на четирилентовия път II-21 между Русе и Мартен.\r\nИндикативната стойност на обществената поръчка е 1,5 млн. лв., а срокът за изпълнение на строителните дейности е 120 дни.", "date": "2017-05-22", "title": "АПИ: Отворени са 6 ценови оферти за реконструкцията на платното на път II-21 Русе - Силистра, при входа на Русе"}
{"url": "http://www.focus-news.net/news/2017/05/22/2396936/stara-zagora-rayonna-prokuratura-chirpan-razsledva-paten-intsident-s-tovaren-avtomobil-v-rayona-na-166-km-na-am-trakiya.html", "text": "Районна прокуратура-Чирпан извършва разследване по досъдебно производство за причиняване на пътнотранспортно произшествие с имуществени вреди при нарушаване на правилата за движение, съобщиха от пресцентъра на . \r\nТази сутрин, около 9.00 часа, по автомагистрала „Тракия“, в посока от Пловдив към Чирпан, се е движел товарен автомобил „Мерцедес Спринтер“, с пловдивска регистрация, собственост на фирма. Автомобилът е бил управляван от Петър М., на 27 г., като при движението водачът е изгубил контрол над моторното превозно средство, което се е преобърнало напречно на пътното платно и превозвания товар се е разпръснал. Няма пострадали при катастрофата, нанесени са само имуществени вреди. След пътното произшествие част от автомагистрала „Тракия“, в района на 166-ти километър, е била затворена, като е бил организиран обходен маршрут за преминаване. Към 10,15 часа движението е било възстановено. Извършват се процесуално-следствени действия по случая.", "date": "2017-05-22", "title": "Стара Загора: Районна прокуратура - Чирпан разследва пътен инцидент с товарен автомобил в района на 166 км на АМ „Тракия“"}
{"url": "http://www.focus-news.net/news/2017/05/22/2396946/pazardzhik-oblastnata-direktsiya-na-mvr-poluchi-osem-novi-avtomobila.html", "text": "Нови осем автомобила влязоха в автопарка на Областната дирекция на МВР в Пазарджик, съобщи за  говорителят на ОД на МВР Мирослав Стоянов. Той обясни, че автомобилите са връчени от ръководството на МВР на церемония в Главна дирекция „Национална полиция”. „Днес ключовете на новите возила бяха предадени с тържествен ритуал от началника на отдел „Охранителна полиция” комисар Иван Дончев на главен инспектор Асен Гешев – началник на сектор „Пътна полиция” при Областната дирекция. Два от автомобилите ще обслужват най-натоварения път в региона, а именно автомагистрала „Тракия”, два ще се грижат за пътната безопасност на територията на областния град и по един за пътните полицаи в районните управления Пещера, Септември, Панагюрище и Велинград. Колите са оборудвани с интегрирана система за мобилно видеонаблюдение. Те разполагат и с мобилни принтери, което ще облекчи екипите, работещи по места и ще повиши събираемостта на глобите“, коментира Стоянов.\r\nВаня НИКОЛОВА", "date": "2017-05-22", "title": "Пазарджик: Областната дирекция на МВР получи осем нови автомобила"}
{"url": "http://www.focus-news.net/news/2017/05/22/2396945/prezidentat-rumen-radev-vrachi-pochetniya-znak-na-prezidenta-na-republikata-na-valeriy-gergiev.html", "text": "Държавният глава отличи световноизвестния диригент Валерий Гергиев с почетния знак на Президента на Републиката за приноса му за развитието на духовността и българската култура. Това съобщиха от .\r\n„Бих искал да изразя своето дълбоко уважение към Вас. Вашето изкуство е живата връзка между поколенията“, заяви президентът Румен Радев и пожела на маестро Гергиев да продължава с неизчерпаема енергия и отдаденост да вдъхновява хората по света.  \r\nВалерий Гергиев подчерта, че с огромно удоволствие се връща при своите приятели в България. „Ние, българи и руси, сме близки народи и заедно можем да повлияем на сигурността в света“, каза още световноизвестният диригент и благодари за отличието и честта, която му е оказана.   \r\nТази вечер от 19.30 часа в зала “България“ маестро Гергиев ще дирижира Симфоничния оркестър на Мариинския театър — Санкт Петербург. Концертът, който се провежда под патронажа на държавния глава Румен Радев, дава началото на 48-ия Международен фестивал “Софийски музикални седмици“.", "date": "2017-05-22", "title": "Президентът Румен Радев връчи почетния знак на Президента на Републиката на Валерий Гергиев"}
{"url": "http://www.focus-news.net/news/2017/05/22/2396949/ministar-nikolay-nankov-vrachi-nagradata-za-nay-dobar-grad-za-zhiveene-v-balgariya-na-obshtina-stara-zagora.html", "text": "Радвам се, че в конкурса на „Дарик“ радио за 2016 г. има нова община победител. Това е доказателство, че в отделните региони на България се правят местни политики, съвместно от местната и държавната власт и бизнеса, които заедно ще задържат хората и те ще имат възможността да живеят и да се трудят в родните си места. Това каза министърът на регионалното развитие и благоустройството Николай Нанков, който заедно с кмета на столицата Йорданка Фандъкова връчи днес приза за „Най-добър град за живеене“ за 2016 г. на кмета на Стара Загора Живко Тодоров, съобщиха от пресцентъра на . \r\nМинистърът подчерта, че с течение на годините МРРБ си е заслужило признанието, че е министерството на българските общини, което се дължи на съвместната работа с тях. \r\nИнициативата на „Дарик“ радио, която се проведе за 10-та поредна година, оценява 27-те областни градове според 30 критерия, сред които екологично състояние, ниво на инвестициите, възможности за отдих, раждания на глава от населението, работни места.", "date": "2017-05-22", "title": "Министър Николай Нанков връчи наградата за „Най-добър град за живеене в България“ на Община Стара Загора"}
{"url": "http://www.focus-news.net/news/2017/05/22/2396943/pet-pismeni-raboti-sa-anulirani-na-vtorata-matura.html", "text": "Пет писмени работи са анулирани на държавния зрелостен изпит по предмет по избор днес. Това е десет пъти по-малко от миналата година, когато бяха анулирани 51 изпитни работи. Това съобщиха от пресцентъра на .\r\nИзпитите на двама зрелостници са били прекратени заради опити за преписване с класически „пищови“, а на останалите – заради наличие на втори телефон. Двама абитуриенти са приключили преждевременно матурата си по география, други двама по биология, а един – по математика. Два от опитите за преписване с втори телефон са в София – в Професионалната гимназия по електроника „Джон Атанасов“ и в Националната търговско-банкова гимназия. Третият случай е от Професионалната гимназия по икономика и туризъм „Проф. д-р Асен Златаров“ в Петрич. Абитуриент, който полагал изпита си по биология в СУ „Христо Смирненски“ в Койнаре, област Плевен,  опитал да смени плика с писмената си работа с друг ученик от същата зала. \r\nЗаявления за явяване на втората матура по предмет по избор подадоха 53 679 зрелостници. От тях бяха допуснати 44 305, а се явиха 42 184. За втора поредна година най-масовият изпит беше по биология и здравно образование. В него участваха 12 548 души. На второ място е изпитът по английски език. Положиха го 11 460 абитуриенти. 18 зрелостници се явиха на изпит в българските училища зад граница. Най-много – шестима, държаха биология и здравно образование, а други петима – английски език. \r\nВ третия модул по английски език младежите можеха да избират между две теми за есе - „Това беше най-важният ден в моя живот“ и „За какво е училището?“. Темата по история беше „Как хан Крум и хан Омуртаг постигат териториално разширяване и утвърждаване на българската държава в Югоизточна Европа?“, а по география зрелостниците трябваше да покажат знанията си за „География на туризма в България“. \r\nНа днешното национално външно оценяване (НВО) след седми клас по математика се явиха 53 655 ученици. От тях 39 681 са писали по втория модул. Анулирани са две писмени работи, а миналата година само една.", "date": "2017-05-22", "title": "Пет писмени работи са анулирани на втората матура"}
{"url": "http://www.focus-news.net/news/2017/05/22/2396947/vitsepremierat-ekaterina-zaharieva-se-sreshtna-s-vanshniya-ministar-na-egipet-sameh-shukri.html", "text": "В рамките на втората конференция \"Сигурност и стабилност\", която се провежда на 22-23 май в Родос, министър Екатерина Захариева проведе двустранна среща с египетския министър на външните работи Самех Шукри, съобщиха от пресцентъра на . \r\nДвамата министри обсъдиха теми от взаимен интерес в областта на двустранното сътрудничество. Те споделиха своето задоволство от нарастването на стокообмена, който през 2016 г. надхвърли 700 млн. щатски долара. Министрите се договориха за засилване на взаимодействието на двустранна основа в борбата с тероризма, радикализацията и трафика на хора, културни и исторически ценности и нелегалната миграция. \r\nНабелязани бяха конкретни мерки за активизиране на сътрудничеството на базата на подписаните договорености. В този контекст бе направен кратък преглед на договорно-правната база на отношенията между България и Египет. \r\nВ хода на проведения разговор бе препотвърдено желанието и на двете страни за активизиране на политическия диалог на всички нива. Бяха подновени поканите за размяна на посещения на ниво министър на външните работи, като министър Захариева изрази надежда министър Шукри да посети София в най-скоро време.", "date": "2017-05-22", "title": "Вицепремиерът Екатерина Захариева се срещна с външния министър на Египет Самех Шукри"}
{"url": "http://www.focus-news.net/news/2017/05/22/2396937/daily-sabah-turskoto-vanshno-ministerstvo-privika-amerikanskiya-poslanik-zaradi-sblasatsite-pred-posolstvoto-na-ankara-vav-vashington.html", "text": "От турското Министерство на външните работи привикаха американския посланик в Анкара, за да изразят недоволство заради сблъсъците пред посолството на страната във Вашингтон, предава . \r\nВъпросните сблъсъци станаха по време на посещението на турския президент Реджеп Тайип Ердоган в Съединените американски щати на 16 май. \r\nСпоред изявление от турското външно министерство, пред американския посланик Джон Бас е изразен писмен и устен протест заради „агресивните и непрофесионални“ действия на американските правоохранителни органи спрямо охранителите на турския министър на външните работи Мевлют Чавушоглу. Според Анкара действията на американските правоохранители са нарушили дипломатическите правила и практики. Цветан Петров", "date": "2017-05-22", "title": "Daily Sabah: Турското външно министерство привика американския посланик заради сблъсъците пред посолството на Анкара във Вашингтон"}
{"url": "http://www.focus-news.net/news/2017/05/22/2396948/programata-na-radio-fokus-veche-se-izlachva-i-v-yablanitsa-na-chestota-980-mhz.html", "text": "Най-голямата българска радиоверига \"Фокус\" стартира своята 49 регионална радиостанция, която от днес вече излъчва на честота 98.0 MHz. за района на Ябланица. От днес жителите на Ябланица получават най-бързата и точна информация за всичко, което се случва в България, Балканите, Европа и света, както и възможност да поставят всички въпроси и теми от региона, които ги вълнуват. През декември 2016 година Радио „Фокус“ спечели лиценза за излъчване с новата честота в Ябланица. Така национална радиоверига „Фокус“ има най-голямо покритие на територията на страната сред всички частни радиостанции. С пускането в експлоатация на радиостанцията в Ябланица, \"Фокус\" продължава да реализира своята концепция за пълно покритие на най-важните транспортни коридори, преминаващи на територията на страната, като предоставя на своите многобройни слушатели и най-важната актуална трафик информация.\r\nПрез последните десет години Радиоверигата \"Фокус\", която е собственост на едноименната Информационна агенция, изгради 13 собствени офиса в градовете София, Благоевград, Кюстендил, Пазарджик, Пловдив, Смолян, Стара Загора, Сливен, Бургас, Варна, Шумен, Велико Търново и Видин, в които се подготвят регионални емисии новини и регионални програми. Радио“Фокус“ излъчва общо над 240 емисии новини, 240 трафик информации и редица специализирани политически, икономически, културни, исторически, развлекателни и музикални радиопредавания. От 15 юни 2011 г. \"Фокус\" излъчва и на територията на Южна Молдова, с цел съхраняването на националната идентичност на българското население в Бесарабия, като покрива районите на Тараклия, Кагул и Комрат в Република Молдова и на Болград и Измаил в Украйна.\r\nОчаквайте скоро Радио „Фокус“ в градовете – Априлци, Велинград, Златоград, Ловеч, Кърджали, Несебър и Царево.", "date": "2017-05-22", "title": "Програмата на Радио \"Фокус\" вече се излъчва и в Ябланица на честота 98.0 MHz"}
{"url": "http://www.focus-news.net/news/2017/05/22/2396950/publikuvano-e-parvoto-klasirane-v-programata-za-letni-studentski-stazhove-v-darzhavnata-administratsiya-2017.html", "text": "Първото класиране в Програмата за летни студентски стажове в държавната администрация беше публикувано днес, съобщиха от .\r\nПо програмата бяха обявени над 1200 стажа в 44 професионални направления. Програмата предоставя възможности за провеждане на пълноценни стажове за талантливи български студенти в структурите на държавната администрация на всички нива и в цялата страна. Стажантската програма е с фокус върху придобиването на практически опит, нови професионални умения и запознаване с държавната администрация.\r\nВ първото класиране могат да потвърдят стажа си само кандидатите, класирани на първо място. Потвърждението се извършва онлайн чрез личния профил на студента в портала http://staj.government.bg/. Кандидат, който е класиран за повече от един стаж на първо място, следва да избере и потвърди кой стаж желае да проведе. Студент, който е класиран на първо място, но не потвърди стажа си до 4 юни 2017 г, 23,59 ч., отпада автоматично и на негово място се класира следващият по ред кандидат.\r\nВторото класиране по програмата ще бъде обявено на 8 юни 2017 г.\r\nПродължителността на стажовете е от 10 до 45 работни дни, а периодът за провеждане е в месеците юли, август и септември.\r\nДо момента по програмата стаж са провели над 2500 студента в цялата страна.", "date": "2017-05-22", "title": "Публикувано е първото класиране в Програмата за летни студентски стажове в държавната администрация 2017"}
{"url": "http://www.focus-news.net/news/2017/05/22/2396953/plovdiv-i-dvamata-zashtitnitsi-na-prof-simeon-vasilev-obvinen-za-podkup-otrichat-da-ima-dokazatelstva-za-tova-obvinenie.html", "text": "И двамата защитници на проф. Симеон Василев, обвинен за вземането на подкуп, заявиха, че няма доказателства за това обвинение, предаде репортер на . По думите на адвокат Йордан Дафчев, съдът няма основания да отстрани професор Василев, той като той няма никакви властнически функции и няма опасност да влияе на свидетелите. „Професор Василев не приема обвинението, тъй като няма доказателства”, каза още защитникът. По думите му у него не са били намерени никакви белязани пари и това твърдение е чиста заблуда.\r\nСамият професор Василев каза пред журналисти, че има 42-годишен стаж като преподавател, около 15000 проведени изпита и по никакъв начин не си е позволил досега да иска подкуп. „Готов съм за изявления, но на по-късен етап”, каза професорът и изтъкна, че вероятно студентите му ще загубят от отстраняването му, той като той ги е готвил досега, а някой друг колега ще трябва да проведе изпитите.\r\nЦветана ТОНЧЕВА", "date": "2017-05-22", "title": "Пловдив: И двамата защитници на проф. Симеон Василев, обвинен за подкуп, отричат да има доказателства за това обвинение"}
{"url": "http://www.focus-news.net/news/2017/05/22/2396955/vratsa-efektivno-nakazanie-poluchi-zhena-za-umishlen-palezh-na-avtomobil-v-s-dolna-kremena.html", "text": "Четири месеца „лишаване от свобода“ при първоначален „общ“ режим е наказанието, наложено на К. Велкова по обвинителен акт на Районна прокуратура – Мездра за извършено от нея престъпление по чл. 216, ал.1 от НК, съобщиха от пресцентъра на . \r\nПрез ноември 2016 г. братът на подсъдимата споделил ѝ за конфликт с И. Тодоров, възникнал по повод откраднатия му телефон. Велкова се ядосала от агресивното държане на Тодоров и заявила, че ще запали ползвания от него автомобил м. „Фолксваген – Голф“. Подобна закана тя отправила пред няколко свидетели с уточнение, че „няма да остави така нещата“, „не ме е страх нито от вас, нито от полицията“, „ще прежаля 40 лева помощи, но ще им запаля колата“. \r\nОколо 5.00 ч. сутринта на 03.12.2016 г., в с. Долна Кремена, Велкова станала, взела предварително подготвения бензин и кибрит и излязла от вкъщи. Отишла пред дома на Тодоров, където бил паркиран ползвания от него автомобил. Подсъдимата заляла с бензина задна лява гума на колата, запалила я, хвърлила бутилка под него и избягала от местопроизшествието. \r\nМеждувременно майката на пострадалия Тодоров видяла, че автомобилът гори и събудила близките си. Опитите самостоятелно да загасят пожара останали безуспешни и те съобщили за инцидента на телефон 112. Когато на място пристигнала пожарна кола запаленият автомобил вече бил напълно изгорял. \r\nВ хода на разследването престъплението било разкрито. От заключението на извършената съдебно-оценителна експертиза се установява, че стойността на запаления автомобил възлиза на 1 702 лв. \r\nВелкова е осъдена да заплати направените по делото разноски в размер на 349,91 лв. \r\nПрисъдата подлежи на жалба и протест пред Врачанския окръжен съд.", "date": "2017-05-22", "title": "Враца: Ефективно наказание получи жена за умишлен палеж на автомобил в с. Долна Кремена"}
{"url": "http://www.focus-news.net/news/2017/05/22/2396952/predsedatelyat-na-parlamenta-dimitar-glavchev-shte-prisastva-na-tarzhestvenoto-sabranie-na-ban-po-sluchay-24-may.html", "text": "Председателят на Народното събрание Димитър Главчев ще присъства на Тържественото събрание на Българската академия на науките по случай 24 май – Ден на българската просвета и култура и на славянската писменост, съобщиха от пресцентъра на . То ще бъде на 23 май от 11.00 часа в Големия салон на БАН.\r\nВ рамките на честването ще бъде представена и изложбата \"Книжовно-документалното наследство на Централна библиотека на БАН\".", "date": "2017-05-22", "title": "Председателят на парламента Димитър Главчев ще присъства на Тържественото събрание на БАН по случай 24 май"}
{"url": "http://www.focus-news.net/news/2017/05/22/2396951/ana-mpa-emanyuel-makron-izrazi-pred-aleksis-tsipras-saglasie-che-e-nuzhno-tsyalostno-reshenie-za-dalga-na-gartsiya.html", "text": "Френският президент Еманюел Макрон проведе телефонен разговор с гръцкия министър-председател Алексис Ципрас, съобщава .\r\nДвамата постигнаха съгласие за нуждата от цялостно решение за гръцкия дълг.\r\nРазговорът беше съсредоточен върху днешната среща на финансовите министри от Еврогрупата. Цветан Петров", "date": "2017-05-22", "title": "ANA-MPA: Еманюел Макрон изрази пред Алексис Ципрас съгласие, че е нужно цялостно решение за дълга на Гърция"}
{"url": "http://www.focus-news.net/news/2017/05/22/2396956/v-pismo-do-prezidenta-rumen-radev-kantslerat-na-frg-angela-merkel-potvardi-neobhodimostta-ot-solidarnost-v-ohranata-na-vanshnite-granitsi-na-es.html", "text": "Ефективната защита на българските граници, които са външни за Европейския съюз, е в интерес на Съюза и на всички държави членки.  Затова оценявам високо усилията, които България предприема в тази насока. Това се казва в писмо на канцлера на Федерална република Германия Ангела Меркел до държавния глава Румен Радев. Писмото е изпратено в отговор на поисканата през март т.г. от българския президент на среща на Европейския съвет подкрепа от страна на европейските партньори за засилване на охраната на външните граници на България. Това съобщиха от .   \r\n„Германия и в бъдеще ще се ангажира за справедливо разпределение на задълженията и отговорностите на ЕС“, подчертава канцлерът. \r\nАнгела Меркел заявява също така, че ФРГ подкрепя усилията на България и в двустранен план, чрез предоставените за страната ни през есента на м.г. високопроходими превозни средства. Германският канцлер благодари за представените от президента Радев конкретни мерки за по-нататъшното засилване на защитата на българските външни граници. В своето писмо Румен Радев предложи да бъде изготвен оперативен план за готовност за действие на ЕС, в случай на рязко нарастване на миграционния натиск към България, и приложи детайлни разчети за допълнителна финансова подкрепа за страната ни в размер на 430 млн. евро. \r\nВ писмото си до българския държавен глава Ангела Меркел отбелязва и че Европейската комисия също трябва да провери представената от страната ни молба за оказване на допълнителна помощ и да изработи предложение, как да бъде изработена солидарна европейска подкрепа чрез осигуряване на финансиране от фонд „Убежище, миграция и интеграция“ и фонд \"Вътрешна сигурност\". \r\nПрезидентът Румен Радев изрази позицията на България и пред  председателя на Европейския съвет Доналд Туск и пред председателя на ЕК Жан-Клод Юнкер. Председателят на ЕК вече потвърди пред президента Радев, че Комисията проучва възможностите за оказване на такава подкрепа за България, а Доналд Туск изрази солидарността си с българската позиция по време на срещата си с държавния глава в София.", "date": "2017-05-22", "title": "В писмо до президента Румен Радев, канцлерът на ФРГ Ангела Меркел потвърди необходимостта от солидарност в охраната на външните граници на ЕС"}
{"url": "http://www.focus-news.net/news/2017/05/22/2396957/varna-zadarzhaha-narkodilar-s-nad-46-kg-heroin.html", "text": "За срок до 72 часа Окръжната прокуратура във Варна задържа 35-годишния Радко М., след като му повдигна обвинение за държане без надлежно разрешение с цел разпространение на хероин. Това съобщиха от пресцентъра на .\r\nНа 20 май в багажник на автомобил, паркиран на околовръстния път край Варна, са открити 46,305 кг хероин. Високорисковото наркотично вещество било разпределено в 94 пакета, всеки по около 500 грама. \r\nОкръжната прокуратура във Варна незабавно предприе действия за разследването на престъплението в тясно сътрудничество със служителите на  ОД на МВР във Варна. След процесуално-следствени действия под ръководството на Окръжната прокуратура във Варна е установен и задържан собственикът на хероина. \r\nУтре Окръжната прокуратура във Варна ще внесе във Варненския окръжен съд искане за вземане на постоянна мярка за неотклонение „Задържане под стража“ спрямо 35-годишния наркоразпространител.", "date": "2017-05-22", "title": "Варна: Задържаха наркодилър с над 46 кг хероин"}
{"url": "http://www.focus-news.net/news/2017/05/22/2396958/vitseprezidentat-iliyana-yotova-i-prezidentat-na-moldova-igor-dodon-obsadiha-sahranyavaneto-na-identichnostta-i-pravata-na-balgarskata-obshtnost-v-tarakliya.html", "text": "Административната уредба на Тараклийския район и съхраняване на идентичността и правата на българската общност там, обсъдиха вицепрезидентът Илияна Йотова и президентът на Молдова Игор Додон в Истанбул. Българският вицепрезидент Илияна Йотова и президентът на Молдова Игор Додон са в Истанбул по повод на 25-та годишнина от основаването на организацията за Черноморско. Това съобщиха от . \r\nВицепрезидентът Йотова подчерта, че Молдова е една от страните, в които са създадени условия за запазване и развитие на културната и езиковата идентичност на българската общност. \r\nОт своя страна Игор Додон отправи уверение, че правата на българите в Тараклийския район ще бъдат отстоявани. Двамата обсъдиха възможността за трансформиране на Тараклийския университет във филиал на българско висше учебно заведение, като по този начин ще се създаде възможност за издаване на европейски дипломи и ще се повиши авторитета на университета в регионален план. \r\nВицепрезидентът изрази готовността си да посети Тараклийския район. На срещата бе дискутирана  идеята за изграждане на Български културен център в столицата на Молдова – Кишинев. Игор Додон отправи покана и към президента Румен Радев да посети Република Молдова.", "date": "2017-05-22", "title": "Вицепрезидентът Илияна Йотова и президентът на Молдова Игор Додон обсъдиха съхраняването на идентичността и правата на българската общност в Тараклия"}
{"url": "http://www.focus-news.net/news/2017/05/22/2396960/sport-na-rusiya-e-dadeno-posledno-preduprezhdenie-da-se-spravi-s-upotrebata-na-doping-predi-da-i-bade-napalno-zabraneno-da-uchastva-v-zimnite-olimpiyski-igri-prez-2018-g.html", "text": "На Руската федерация е дадено последно предупреждение да се справи с употребата на допинг преди да ѝ бъде напълно забранено да участва в Зимните олимпийски игри през 2018 г. в град Пьонгчан, Южна Корея, съобщава .\r\nСлед разкрития за системна употреба на допинг страната не беше допусната до Параолимпийските игри в град Рио, Бразилия.\r\nОт Международния параолимпийски комитет заявиха, че има „голям шанс“ забраната да остане в сила, ако властите в Москва не демонстрират подобряване на ситуацията с допинга до септември тази година.", "date": "2017-05-22", "title": "Спорт: На Русия е дадено последно предупреждение да се справи с употребата на допинг преди да ѝ бъде напълно забранено да участва в Зимните олимпийски игри през 2018 г."}
{"url": "http://www.focus-news.net/news/2017/05/22/2396962/aktsenti-v-sutreshniya-blok-dobro-utro-balgariya-na-23-may.html", "text": "Банско е една от най-бързо развиващите се общини в Благоевградска област. Освен водещ зимен курорт в страната, градът вече е и сред предпочитаните летни дестинации за много българи и чужденци, безспорно за което помага и доброто управление на общината. По какви европроекти се работи в момента за развитието на града ще научим от кмета на Банско Георги Икономов в интервю пред колегата Натали Стефанова. \r\nЗапомнящо се и оставящо силни послания след себе си. Така премина първото задгранично пътуване на американския президент Доналд Тръмп в Саудитска арабия. Ще се предприемат ли реални мерки срещу глобалната заплаха от тероризъм след разговора на лидерите или обещанията замаскираха лични геополитически интереси? Тези и още въпроси ще коментираме с експерта по антитероризъм Христо Смоленов. \r\nВ навечерието на 24-ти май от кмета на община Ямбол Георги Славов ще научим какво е предвидила програмата на Общината за отбелязване на празника и на какви други културни събития ще се радват жителите и гостите на града. В минутите след 9.00 часа - Анна Лозанова от Радио „Фокус“- Видин ще ни разкаже как видинският ансамбъл „Дунав” ще отбележи 45 години от създаването си. И още - от Негово Високопреосвещенство Неврокопския митрополит Серафим ще научим страда ли съвременното общество от липса на духовност. Тези и още теми в „Добро утро, България“ от 6.00 до 10.00 с водещ Виктория Месробович.", "date": "2017-05-22", "title": "Акценти в сутрешния блок „Добро утро, България“ на 23 май"}
{"url": "http://www.focus-news.net/news/2017/05/22/2396961/zam-kmetat-na-sofiya-evgeni-krusev-shte-proveri-remonta-na-trotoara-na-ul-tsar-petar.html", "text": "На 23 май, вторник, от 12.00 часа заместник-кметът на София по направление транспорт и транспортна инфраструктура Евгени Крусев ще провери ремонта на тротоара на ул. “Цар Петър“, съобщиха от пресцентъра на . Събитието ще се проведе на ул. “Цар Петър“ в участъка между ул. “Шандьор Петьофи“ и бул. “Ген Скобелев“.", "date": "2017-05-22", "title": "Зам.-кметът на София Евгени Крусев ще провери ремонта на тротоара на ул. \"Цар Петър\""}
{"url": "http://www.focus-news.net/news/2017/05/22/2396959/noi-ot-1-yuli-2017-g-minimalnata-pensiya-da-se-povishi-ot-16138-lv-na-180-lv-a-ot-1-oktomvri-2017-g-na-200-lv.html", "text": "На свое заседание, проведено на 22 май 2017 г., Надзорният съвет на Националния осигурителен институт (НОИ) утвърди проект на Закон за изменение на Закона за бюджета на държавното обществено осигуряване за 2017 г. във връзка с промяна на чл. 10, който определя минималния размер на пенсията за осигурителен стаж  и възраст. Това съобщиха от пресцентъра на .\r\nПредвижда се от 1 юли 2017 г. минималната пенсия да се повиши  от 161,38 лв. на 180 лв., което представлява увеличение от 11,5 на сто, а от 1 октомври 2017 г. - на 200 лв. с увеличение от 11,1 на сто. В резултат на промяната със същите проценти ще се повишат минималните размери и на останалите пенсии за трудова дейност, които се определят в процент от минималната пенсия за осигурителен стаж и възраст. Това са пенсиите за инвалидност поради общо заболяване, пенсиите за инвалидност поради трудова злополука и професионална болест и наследствените пенсии. Общата сума на средствата за двуетапното увеличение на минималната пенсия за осигурителен стаж  и възраст е около 100 млн. лв. за 2017 г.\r\nНадзорният съвет на НОИ утвърди и проект на Постановление на Министерския съвет за определяне на нов размер на социалната пенсия за старост, която от 1 юли 2017 г. ще се увеличи от 118,14 лв. на 120,98 лв. В резултат на предложената промяна ще се повишат и размерите на пенсиите, които не са свързани с трудова дейност – пенсията за военна инвалидност, пенсията за гражданска инвалидност, социалната пенсия за инвалидност и персоналната пенсия, както и добавките към пенсиите, които се определят в процент от социалната пенсия за старост.", "date": "2017-05-22", "title": "НОИ: От 1 юли 2017 г. минималната пенсия да се повиши  от 161,38 лв. на 180 лв, а от 1 октомври 2017 г. - на 200 лв."}
{"url": "http://www.focus-news.net/news/2017/05/22/2396963/pregled-na-mezhdunarodnite-novini-do-18-chasa-agentsiya-fokus.html", "text": "В понеделник Турция започна процес срещу 200 заподозрени за участие в миналогодишния неуспешен военен преврат. Сред подсъдимите на процеса има и високопоставени офицери. \r\nОбвиняемите, сред които е и бившият адютант на президента Ердоган, бившият началник на турското ВВС, както и редица генерали, полковници и майори, бяха преведени по пътя за съда през тълпа от протестиращи, които настояваха за смъртно наказание.\r\nОколо 1,5 хил. представители на службите за сигурност охраняваха процеса, който се състоя в специално построена сграда в Синчан, околностите на турската столица.\r\nПовече от 240 души, много от които цивилни, бяха убити по време на неуспешния опит за преврат от 15 юли 2016 г., когато група военнослужещи се опитаха да свалят правителството в Анкара.\r\nОбвиняемите на процеса в Синчан включваха някои от основните заподозрени, за които се предполага, че са нападнали държавния телевизионен оператор и са принудили новинар да прочете прокламация, в която се твърди, че армията е установила контрол си и страната се управлява от комитет „Мир у дома“.\r\nПо време на процеса, семействата на жертвите, загинали в преврата, викаха и освиркваха обвиняемите. \r\nОт 221 обвиняеми, повече от 200 са от Въоръжените сили на Турция, а поне половината от тях - офицери с рангове от капитан до генерал. Всички обвиняеми, с изключение на 12 души, които все още са издирвани от властите, присъстваха на процеса. Фетхулах Гюлен, който е сочен от президента Ердоган за основен подбудител на опита за държавен преврат, е един от онези, които биват съдени задочно. \r\nКъм днешна дата турските власти са арестували или уволнили над 150 хил. държавни служители, учители, съдии, прокурори, полицаи и войници, които са заподозрени в поддръжка или съучастие в опита за държавен преврат.\r\nСмята се, че процесите ще продължат поне до 16 юни.\r\n***Новият президент на Франция Еманюел Макрон ще приеме руския президент Владимир Путин за преговори в двореца във Версай на 29 май.\r\nСрещата е организирана, за да съвпадне с изложба, посветена на посещението на руския цар Петър Велики във Франция през 1717 г.\r\n***Доналд Тръмп стана първият действащ президент на Съединените американски щати, който посети Стената на плача в град Ерусалим.\r\nСтената на плача е най-святото място в града, на което евреите могат да се молят. Тръмп, както е обичая, постави между камъните на стената листче с молитва или бележка.\r\n***Иранският президент Хасан Роухани заяви, че страната му няма нужда от разрешението на Съединените американски щати, за да провежда ракетни изпитания. Той добави, че въпросните тестове ще продължат, ако е „технически необходимо“.\r\nПо думите на Роухани иранските ракети са с цел отбрана и мир в страната.\r\nКоментарът на държавния глава на Иран дойде по повод възобновена критика от страна на американския му колега Доналд Тръмп.\r\n***Френският президент Еманюел Макрон проведе телефонен разговор с гръцкия министър-председател Алексис Ципрас.\r\nДвамата постигнаха съгласие за нуждата от цялостно решение за гръцкия дълг.\r\nРазговорът беше съсредоточен върху днешната среща на финансовите министри от Еврогрупата.\r\n***Споразумение за Гърция е близо до достигане, заяви европейският комисар по икономическите и финансови работи Пиер Московиси.\r\nМинистрите на финансите на 19-те страни от еврозоната провеждат среща в Брюксел относно Гърция, за да решат дали да облекчат отново дълга на страната.\r\n„След като гръцките власти изпълниха своите собствени отговорности, сега зависи от нас, партньорите на Гърция, да изпълним нашите. Да, това споразумение е възможно, изпълнимо, близко и ние трябва да положим всичките си усилия, за да го постигнем“, заяви Московиси пред репортери преди началото на срещата.\r\n***В понеделник на гръцкия остров Родос се открива двудневна конференция, посветена на темите за сигурността и стабилността. Това е второто издание на този форум – първото бе организирано през септември 2016 г. \r\nВ конференцията ще участват делегации на 18 държави и международни организации, включващи министрите на външните работи и други високопоставени представители от България, Албания, Италия, Хърватия, Кипър, Словения, Египет, Алжир, Йордания, Ливан, Либия, Тунис и др. \r\nЦелта на конференцията е да се даде тласък на диалога за колективно управление на предизвикателствата в Източното Средиземноморие, сред които са войната, тероризма и мигрантската криза, а също така и за развитието на партньорствата в сферата на икономиката, транспорта, енергетиката, образованието и културата.\r\n***Изтекъл в интернет документ показва как социалната мрежа \"Фейсбук\" цензурира това, което потребителите му могат да видят.\r\nДокументът показва какви са критериите, по които \"Фейсбук\" преценява дали един пост е расистки, сексистки, нецензурен, обиден или подкрепящ тероризма. Модераторите на социалната мрежа са претоварени с работа и имат само броени мигове за това да решат дали даден пост трябва да бъде цензуриран.\r\nИзтичането на информация идва, след като британски депутат заяви, че социалните медии не успяват да се справят с „токсичното и омразно съдържание“.\r\nСлужители на \"Фейсбук\" са заявили в анонимни интервюта, че политиките за модерация и цензура, които социалната мрежа прилага, са „непоследователни“ и „съмнителни“.\r\nСпоред Групата за отворени права, която се занимава с въпросите като дигиталните права, всичко това показва какво влияние може да оказва \"Фейсбук\" над близо два милиарда потребители. Правозащитниците смятат, че политиката на \"Фейсбук\" има огромни последствия за свободата на словото.\r\n***", "date": "2017-05-22", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/05/22/2396966/nad-25-hil-dushi-posetiha-natsionalnata-galeriya-i-neynite-filiali-v-evropeyskata-nosht-na-muzeite.html", "text": "На 20 май (събота) се проведе тринадесетото издание на Европейската „Нощ на музеите” - 2017, като традиционно изключително голям бе интересът на жителите и многобройните гости на столицата ни към експозициите на Националната галерия и нейните филиали – „Двореца” на пл. „Княз Александър І“ № 1, „Квадрат 500“ на пл. „Св. Александър Невски“, Музея на социалистическото изкуство на ул. „Лъчезар Станчев“ № 7, както и към Музея на християнското изкуство в криптата на храм-паметника „Св. Александър Невски“. Това съобщиха от пресцентъра на .\r\nСтатистиката показва, че в Европейската „Нощ на музеите” - 2017, когато десетки музеи и галерии в страната обявиха свободен вход, над 25 000 посетители пожелаха да видят експозициите на Националната галерия  и на нейните филиали в София.  \r\nЕвропейската „Нощ на музеите” е организирана за първи път през 2005 г. от френското Министерство на културата и само за няколко години тя се разпространява успешно из цяла Европа. Българските музеи и галерии се включват в инициативата още в първото ѝ издание.   \r\nПо своя формат Европейската „Нощ на музеите” е широко отворена програма, и то  към възможно най-широк кръг от хора, които имат възможност не само да се докоснат до експонатите и творбите, които музеите и галериите показват, но и до техните послания. С увеличаването на броя на участващите музеи, галерии и изложбени пространства в „Нощта на музеите” се увеличава и възможността културното послание на тази европейска инициатива да достигне до много по-голям кръг от хора, и най-вече – до младата аудитория.", "date": "2017-05-22", "title": "Над 25 хил. души посетиха Националната галерия и нейните филиали в Европейската „Нощ на музеите”"}
{"url": "http://www.focus-news.net/news/2017/05/22/2396964/sliven-krazhbite-na-imushtestvo-sa-nay-razprostranenite-prestapleniya-izvarshvani-ot-detsa-prez-2016-g-v-oblastta.html", "text": "Кражбите на имущество са най-разпространените престъпления, извършвани от малолетните и непълнолетните през 2016 г. в област Сливен. Това съобщи за  Сребрина Ганушева, главен експерт в Отдел „Статистически изследвания- Сливен“. Извършители на кражби са 200 деца и младежи или 81% от всички преминали през Детските педагогически стаи в област Сливен за извършени престъпления. Най-висок е делът на малолетните и непълнолетните извършители на кражби от домовете – 44% или 88 деца, 56 или 28% са извършили взломни кражби. 22 деца са участвали в кражби от магазини или други търговски обекти. 14 са били на отчет в педагогическите стаи за джебчийство, а 10 за кражби на селскостопанска продукция, домашни животни и птици. Малолетните и непълнолетните, преминали през ДПС за извършени противообществени прояви през 2016 г., са 194, като момичетата са 39 или 20.1%, а момчета са 155 или 79.9%. През миналата година децата, извършители на престъпления, в област Сливен са били 247.\r\nСтела ЙОВЧЕВА", "date": "2017-05-22", "title": "Сливен: Кражбите на имущество са най-разпространените престъпления, извършвани от деца през 2016 г. в областта"}
{"url": "http://www.focus-news.net/news/2017/05/22/2396968/burgas-pet-uchilishta-shte-poluchat-darenie-ot-bchk.html", "text": "Пет училища ще получат дарение от БЧК-Бургас, съобщават от . На 23 май от 10:00 в офиса на БЧК-Бургас в к-с „Възраждане“, бл.7, Областната организация на БЧК-Бургас ще дари на 5 училища от Бургас - два манекена за първа помощ (възрастен и дете), една раница за ПДП с всички необходими санитарни материали, едно информационно табло, което да бъде поставено в училище, както и един елек с емблемата на БЧК за доброволците обучители.\r\nДарението е закупено с предоставени финансови средства от Национално сдружение „Младежки глас“ на БЧК-Областен съвет - Бургас в размер на 5100,00лв., набрани чрез организиран благотворителен коледен бал „Всички сме едно семейство“ през 2016г. под патронажа на областния управител на Област Бургас Вълчо Чолаков.\r\nДарението е целево за закупуване на  оборудване на кабинети по Първа долекарска помощ за 5 бургаски училища и ще бъде връчено на представителите от 5 училища на град Бургас от д-р Нено Ненов-председател на областната организация на БЧК-Бургас и Тодор Йосифов-председател на НС „Младежки глас“", "date": "2017-05-22", "title": "Бургас: Пет училища ще получат дарение от БЧК"}
{"url": "http://www.focus-news.net/news/2017/05/22/2396969/kyustendil-balgarski-hitove-shte-zvuchat-na-kontsert-v-dupnitsa.html", "text": "Най-големите български хитове ще звучат в Дупница. Това каза за Христо Апостолов, експерт в Община Дупница. „Изпей „Обичам те” на български” e най-мащабната кампания в България в подкрепа на българската музика, която е подета от група „Хоризонт“. Те ще гостуват тази вечер в Дупница като част от програмата на Майските празници на културата със свой концерт с изпълнения на най-популярните български шлагери. Началото е в 19.00 часа на площад „Свобода”. В края на 2016 година групата е започнала мащабна национална кампания за подкрепа на българския език в българската музика. Кампанията е в подкрепа на българската култура, която в момента има силна и крещяща нужда от това. В концерта ще се включат и местните групи „АртПоп”, Група „Symetrix” и мъжки хор „Свети Иван Рилски”, които също ще подкрепят кампанията с участието си.\r\nВенцеслав ИЛЧЕВ", "date": "2017-05-22", "title": "Кюстендил: Български хитове ще звучат на концерт в Дупница"}
{"url": "http://www.focus-news.net/news/2017/05/22/2396954/reuters-sporazumenie-otnosno-gratskiya-dalg-e-vazmozhno-izpalnimo-blizko-zayavi-pier-moskovisi.html", "text": "Споразумение за Гърция е близо до достигане, заяви европейският комисар по икономическите и финансови работи Пиер Московиси, предава агенция .\r\nМинистрите на финансите на 19-те страни от еврозоната провеждат среща в Брюксел относно Гърция, за да решат дали да облекчат отново дълга на страната.\r\n„След като гръцките власти изпълниха своите собствени отговорности, сега зависи от нас, партньорите на Гърция, да изпълним нашите. Да, това споразумение е възможно, изпълнимо, близко и ние трябва да положим всичките си усилия, за да го постигнем“, заяви Московиси пред репортери преди началото на срещата. Цветан Петров", "date": "2017-05-22", "title": "Reuters: Споразумение относно гръцкия дълг е „възможно, изпълнимо, близко“, заяви Пиер Московиси"}
{"url": "http://www.focus-news.net/news/2017/05/22/2396973/nimh-utre-nad-iztochnata-polovina-ot-stranata-shte-e-predimno-slanchevo-nad-zapadnata-shte-ima-kratkotrayni-valezhi-vazmozhni-sa-i-gradushki.html", "text": "През нощта по-значителна облачност ще има над западната половина от страната. Преди полунощ на отделни места в Северозападна България е възможно да превали краткотраен дъжд. По-късно преваляванията временно ще спрат. Атмосферното налягане ще се повишава. Ще стане малко по-високо от средното за май. Това съобщи за  дежурният синоптик Анна Дякова в Националния институт по метеорология и хидрология (НИМХ) към Българска академия на науките (БАН).\r\nУтре над източната половина от страната ще е предимно слънчево. Над западната ще се развива значителна купесто-дъждовна облачност, ще има краткотрайни валежи, придружени с гръмотевици. На места валежите ще са интензивни, възможни са и градушки. Максималните температури ще са предимно между 20° и 25°.\r\nНад Черноморието ще е предимно слънчево. Вятърът ще е слаб от североизток. Максимални температури на въздуха: 18°-21°. Температурата на морската вода е 16-17°. Вълнението на морето ще около 2 бала. И над планините в Западна и Центрана България ще се развива купесто-дъждовна облачност и на много места ще превали и прегърми. Ще духа слаб до умерен вятър от северната четвърт. Максималната температура на височина 1200 метра ще е около 17°, на 2000 метра – около 9°.\r\nИ в сряда и четвъртък над източната част от страната времето ще е предимно слънчево. Над Западна България ще се развива купесто-дъждовна облачност и на много места ще има краткотрайни валежи придружени с гръмотевици. Максималните температури ще са предимно между 20° и 25°. В петък валежи ще има и в източните райони, в следобедните часове ще са по-интензивни и значителни по количество, с гръмотевични бури. Дневните температури ще се понижат.", "date": "2017-05-22", "title": "НИМХ: Утре над източната половина от страната ще е предимно слънчево, над западната ще има краткотрайни валежи, възможни са и градушки"}
{"url": "http://www.focus-news.net/news/2017/05/22/2396972/sport-vladimir-putin-planira-sreshta-s-prezidenta-na-fifa-vav-vtornik.html", "text": "Руският президент Владимир Путин планира във вторник в град Краснодар да се срещне с президента на Международната футболна федерация (ФИФА) Джани Инфантино. Това съобщи агенция , позовавайки се на пресслужбата на Кремъл.", "date": "2017-05-22", "title": "Спорт: Владимир Путин планира среща с президента на ФИФА във вторник"}
{"url": "http://www.focus-news.net/news/2017/05/22/2396965/deutsche-welle-germanskiyat-vanshen-ministar-prizova-za-oblekchavane-na-gratskiya-dalg-razkritikuva-politikata-na-berlin-po-vaprosa.html", "text": "Зигмар Габриел, министърът на външните работи на Германия, се изказа срещу настоящата политика на Берлин спрямо справянето с гръцкия дълг, предава .\r\nМинистърът коментира, че на властите в Атина им е обещано облекчаване на дълга, ако изпълнят нужните реформи, и че кредиторите на страната трябва да спазят това обещание.\r\nНай-големият коалиционен партньор в германското правителство - партия Християндемократически съюз, оглавявана от канцлера Ангела Меркел - обаче се противопоставя на облекчаване на гръцкия дълг. Партията има контрол над Министерство на финансите чрез министъра Волфганг Шойбле, който отказва да отпусна повече заеми на Гърция без партньорството на Международния валутен фонд (МВФ). Цветан Петров", "date": "2017-05-22", "title": "Deutsche Welle: Германският външен министър призова за облекчаване на гръцкия дълг, разкритикува политиката на Берлин по въпроса"}
{"url": "http://www.focus-news.net/news/2017/05/22/2396967/kathimerini-volfgang-shoyble-zayavi-che-postignatite-reformi-v-gartsiya-sa-zabelezhitelni-no-ikonomikata-na-stranata-vse-oshte-ne-e-konkurentna.html", "text": "Реформите, одобрени от Гърция, са „забележителни“, но гръцката икономика все още не е конкурентна и властите в Атина трябва да продължи с въвеждането на настоящите реформи от спасителната програма за страната. Това е мнението на германския министър на финансите Волфганг Шойбле, предава електронното издание на гръцкия вестник .\r\nШойбле продължи да се придържа към позицията си, че Гърция трябва да продължи с изпълнението на настоящата си програма, след като министърът на външните работи на Берлин Зигмар Габриел по-рано настоя страните от еврозоната да поемат конкретен ангажимент за облекчаване на гръцкия дълг. Цветан Петров", "date": "2017-05-22", "title": "Kathimerini: Волфганг Шойбле заяви, че постигнатите реформи в Гърция са „забележителни“, но икономиката на страната все още не е конкурентна"}
{"url": "http://www.focus-news.net/news/2017/05/22/2396971/ministar-nikolina-angelkova-napravi-inspektsiya-na-morski-plazh-burgas-tsentralen.html", "text": "Министърът на туризма Николина Ангелкова направи инспекция на морски плаж Бургас-централен. Повод за нея е писмо от новия наемател на плажа относно законосъобразното поставяне на обектите, които се намират на територията му. Това съобщиха от пресцентъра на .\r\nПо време на инспекцията министър Ангелкова информира, че обектите, представляващи бар, подиум и тераса, прилежащи към ресторант „Нептун“ предстои да бъдат премахнати. „С писмо вече сме уведомили кмета на Община Бургас, че е необходимо да предприеме действия и да упражни правомощията си, съгл. Закона за устройство на територията“, подчерта министърът на туризма.\r\n„Очаквам информация кога ще бъдат предприети законосъобразните действия по премахването на обектите“, каза министър Ангелкова. По-рано днес тя присъства на среща с главния прокурор Сотир Цацаров, министъра на вътрешните работи Валентин Радев и главния секретар на МВР Младен Маринов, за да обсъдят предприетите мерки за гарантиране на сигурността по Черноморието.", "date": "2017-05-22", "title": "Министър Николина Ангелкова направи инспекция на морски плаж Бургас-централен"}
{"url": "http://www.focus-news.net/news/2017/05/22/2396975/varna-svetovnoizvestniyat-pisatel-i-stsenarist-frederik-begbede-pristiga-v-grada-po-proekt-na-varna-evropeyska-mladezhka-stolitsa.html", "text": "Между 28 юни и 1 юли в град Варна ще се проведе първото издание на фестивала за драматургично писане за сцена и екран From Page to Stage. Това съобщиха от . From Page to Stage е интензивен тридневен уъркшоп, в който участниците ще работят по свои текстове заедно с изявени театрални и кино-дейци. В първото издание на фестивала, свои мастър-класове ще проведат Теодора Димова, Явор Гърдев и Димитър Коцев-Шошо. С фокус върху млади творци (16-30 г.), From Page to Stage има мисията да развие техните интерес и умения в сферата на драматургията. Освен основна теоретична подготовка, програмата ще има силен акцент върху практическите занимания върху текстовете на участниците, с които да ги подготви за осъществяването и продуцирането им на сцена и екран. Фестивалът ще завърши с лекция на специалния гост – френският писател и сценарист Фредерик Бегбеде – която ще бъде отворена освен за участниците в From Page to Stage, така и за широката публика. Участниците имат възможност да кандидатстват със свои текстове до 9 юни, а официалната селекция ще бъде обявена на 19 юни. Участието във фестивала е напълно безплатно, а From Page to Stage се осъществява с официалната подкрепа на Община Варна като част от програмата на “Варна – Европейска младежка столица” 2017. Паралелната програма, която е отворена към широката варненска аудитория, предвижда конкурс за заснемане на 1-минутно видео на тема “Stage: Варна”, които ще бъдат прожектирани на закриващата вечер на фестивала.", "date": "2017-05-22", "title": "Варна: Световноизвестният писател и сценарист Фредерик Бегбеде пристига в града по проект на „Варна – Европейска младежка столица”"}
{"url": "http://www.focus-news.net/news/2017/05/22/2396976/iliyana-yotova-v-istanbul-sigurnostta-na-chernomorskiya-region-e-vazhna-za-sigurnostta-na-tsyala-evropa.html", "text": "Организацията за Черноморско икономическо сътрудничество трябва да увеличи ефективността си и да стане достатъчно силна, за да промени посоката към реална политика на вътрешно регионално сътрудничество. Това заяви вицепрезидентът Илияна Йотова, която участва в срещата на върха за отбелязване на 25-годишнината от основаването на организацията на ЧИС в Истанбул, съобщиха от . На форума присъстваха президенти и министър-председатели на Молдова, Гърция, Руската федерация, Румъния, Грузия и Турция. \r\nСпоред българския вицепрезидент ЧИС има потенциал да се превърне в допълнителен фактор за свързването на националните пазари в региона. „ЧИС трябва да докаже значението си, като инициира конкретни проекти във важни сфери на регионалното сътрудничество в Черноморския регион – енергетика, транспортна инфраструктура, сигурност и околна среда, подчерта Илияна Йотова. \r\nВицепрезидентът посочи важността на отношенията с Европейския съюз и добави, че е време за по-прагматични действия между двете организации. \r\nОт друга страна, държавите-членки на ЧИС трябва да покажат, че са достатъчно мотивирани за регионално сътрудничество и съвместно реализиране на проекти, а не да разчитат единствено на ЕС и НАТО за развитието на Черноморския регион, заяви Илияна Йотова.\r\n„България ще бъде председател на Съвета на ЕС след по-малко от осем месеца и един от приоритетите ще бъде задълбочаване на политиките на ЕС със страните от Черноморския регион, каза вицепрезидентът. \r\nПо думите на Илияна Йотова миграцията и бежанската вълна са ключови предизвикателства за сигурността, стабилността и икономическото развитие на целия регион и контактите и сътрудничеството между отделните страни трябва да бъдат засилени. Сигурността на Черноморския регион е предпоставка за сигурността на цяла Европа, посочи Илияна Йотова.\r\nВ обръщението си към участниците в срещата на върха вицепрезидентът подчерта, че ЧИС е важен форум за политически диалог между държавите-членки и най-развитата организация в региона и като такава е отговорна да предостави сигурност и нови възможности за развитие на гражданите.", "date": "2017-05-22", "title": "Илияна Йотова в Истанбул: Сигурността на Черноморския регион е важна за сигурността на цяла Европа"}
{"url": "http://www.focus-news.net/news/2017/05/22/2396977/predstoyashti-sabitiya-v-stranata-za-23-may-agentsiya-fokus.html", "text": "***\r\nОт 09.00 часа 8-и състав на Специализирания наказателен съд ще заседава по делото срещу Ангел Д., Деян С. и др., на които са повдигнати обвинения за организиране и ръководене на престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за организиране и ръководене на престъпна група.\r\n***\r\nОт 10.00 часа 5-и състав на Специализирания наказателен съд ще заседава по делото срещу Христо Х., Красимир Х. и др., на които са повдигнати обвинения за организиране и ръководене на престъпна група.\r\n***\r\nОт 10.00 часа 16-и състав на Специализирания наказателен съд ще заседава по делото срещу Милан Ц., Полина Д. и др., на които са повдигнати обвинения за организиране и ръководене на престъпна група.\r\n***\r\nОт 10.00 часа 4-ти състав на Специализирания наказателен съд ще заседава по делото, образувано по молба  на Петър М. за изменение на мярката му за неотклонение.\r\n***\r\nОт 10.00 часа в салона на Учебен драматичен театър НАТФИЗ „Кръстьо Сарафов“,  ще се състои официалната церемония по дипломирането на „Випуск 2017“.\r\n***\r\nОт 10.00 часа в Национален пресклуб БТА ще се проведе пресконференция, на която ще бъдат представени предложения за наукометрични критерии в областта на обществените и хуманитарните науки.\r\n***\r\nОт 10.30 часа в зала „Триадица“ на Гранд хотел София ще се проведе заключителна конференция по проект „Мониторинг и информационна система за Черно море“.\r\n***\r\nОт 11.00 часа в централното фоайе на НДК ще бъде открито тазгодишното издание на Пролетния панаир на книгата.\r\n***\r\nОт 11.00 часа в Големия салон на Българската академия на науките ще се проведе тържествено събрание по случай 24 май – Деня на българската просвета и култура и на славянската писменост. На събитието ще присъства председателя на Народното събрание Димитър Главчев. В Централното фоайе на БАН ще бъде представена и изложба „Книжовно-документалното наследство на Централна библиотека на БАН“. \r\n***\r\nОт 11.00 часа 1-ви състав на Специализирания наказателен съд ще заседава по делото срещу Иван С., Янко К. и др., на които са повдигнати обвинения за организиране и ръководене на престъпна група.\r\n***\r\nОт 12.00 часа заместник-кметът на София по направление транспорт и транспортна инфраструктура Евгени Крусев ще провери ремонта на тротоара на ул. „Цар Петър“. Събитието ще се проведе на ул. „Цар Петър“ в участъка между ул. „Шандьор Петьофи“ и бул. „Ген Скобелев“. \r\n***\r\nОт 13.00 часа 17-и състав на Специализирания наказателен съд ще заседава по делото срещу Александър В., Георги С. и др., на които са повдигнати обвинения за организиране и ръководене на престъпна група.\r\n***\r\nОт 13.30 часа 17-и състав на Специализирания наказателен съд ще заседава по делото срещу Николай П. и Виктор И., на които са повдигнати обвинения за организиране и ръководене на престъпна група.\r\n***\r\nОт 14.00 часа в зала 702 в сградата на Агенция „Пътна инфраструктура“ ще се отворят ценовите оферти на участниците в обществената поръчка за строителството на обхода на Ахелой - път І-9 Слънчев бряг – Бургас.\r\n***\r\nОт 16.00 часа Националният литературен музей и филмотечно кино „Одеон” организират безплатна прожекция на филма „Ян Бибиян“ по творбата на Елин Пелин.  На прожекцията е поканен синът на писателя -  Боян Иванов, който да се срещне с малките зрители, а екипът на музея ще разкаже за предстоящото обновяване на експозицията в дома на твореца в село Байлово по случай 140 години от рождението му.\r\n***\r\nОт 16.30 часа в Столична библиотека, зала „София“ ще се открие изложба живопис „Просвета“ на студентите от специалност „Плакат и визуална комуникация“ от Националната художествена академия, посветена на 24 май – ден на българската просвета и култура и на славянската писменост.\r\n***\r\nОт 17.00 часа в кино „Люмиер Лидл” ще бъдат показани 20 филма на дипломанти и на ученици от Майсторския клас на проф. Георги Дюлгеров – Нов български университет.\r\n***\r\nОт 18.00 часа в ресторант „Лаура“ на Националния дворец на културата по инициатива на Калоян Паргов, Софийският градски съвет на БСП организира традиционната среща – разговор на чаша вино с дейци на културата, науката, образованието, медиите и читалищното дело.\r\n***\r\nОт 18.00 часа Стефан Марков, общински съветник от ДБГ от Реформаторския блок в Столичния общински съвет ще се срещне с жителите на район „Витоша“ в сградата на районната администрация.\r\n***\r\nОт 18.00 часа в Литературен клуб „Перото“ ще бъде представена книгата „Ножчето на професора“ от Тадеуш Ружевич.\r\n***\r\nОт 18.00 часа в Музея за християнско изкуство в криптата на храм-паметника „Св. Александър Невски“ ще бъде представена изложбата на Румен Манов „Небесни закрилници на дома”.\r\n***\r\nОт 18.00 часа в конферентната зла на Богословския факултет на СУ „Св. Климент Охридски“ ще се проведе среща с проф. д-р Едуард (Ед) Гафни, професор по право в Университета Валпараисо (Индиана, САЩ).\r\n*** \r\nОт 18.30 часа в зала „Проф. Асен Златаров“ (ул. „Г. С. Раковски“ 108) официално ще бъде представено новото Гражданско сдружение „Мрежа за инициативи и решения” (МИР) в София.\r\n***\r\nОт 19.00 часа в Сити Марк Арт Център журналистът Кин Стоянов ще връчи за първи път отличието за епиграма „Крилатия козел“. Наградата е в памет на големия български сатирик Радой Ралин.\r\n***\r\nОт 19.00 часа с концерт на Елена Башкирова в зала „България” ще бъде открито 48-мо издание на Музикалния фестивал \"Софийски музикални седмици\".\r\n***\r\nОт 18.30 часа от Съдебната палата в града до зала „Пейо Яворов“ ще тръгне почетно шествие на знамената. Ор 19.00 часа кметът на Благоевград д-р Атанас Камбитов ще връчи приза „Училище на година 2017“ в зала „Пейо Яворов“. \r\n***\r\nОт 21.00 часа в  зала „22 септември” кметът на община Благоевград д-р Атанас Камбитов ще даде прием за дейците на културата, образованието и науката.\r\n***\r\nОт 13.00 до 15.00 часа народните представители от ГЕРБ Дилян Димитров и Ирена Димова организират приемна за граждани в общината.\r\n***\r\nОт 10.00 часа в атриума на Бургаския свободен университет ще се състои тържествената церемония за връчване  дипломите на Випуск 2017.\r\n***\r\nОт 10.00 часа в офиса на БЧК-Бургас в к-с „Възраждане“ 5 училища от град Бургас\r\nще получат дарение от Областната организация на БЧК-Бургас. \r\n***\r\nОт 18.00 часа в Дома на писателя ще бъде представен новият брой на сп. „Море”. \r\n***\r\nОт 10.00 часа в двора на ОУ „Добри Чинтулов” във Варна децата – доброволци в Детските полицейски управления на Варна и техните помощници и учители ще вземат участие в заключителното състезание на инициативата. \r\n***\r\nОт 11.00 часа в Първа аудитория в Ректората на Медицински университет – Варна ще се проведе тържествена церемония по случай връчване на Почетен знак със синя лента на Медицински университет – Варна.\r\n***\r\nОт 14.00 до 16.00 часа общинският съветник от ПП ГЕРБ Мартин Байчев ще проведе приемен ден за граждани в офиса на партията на ул. „Георги Бенковски” №1.\r\n***\r\nОт 18.00 часа пред площад \"Независимост\" инициатива \"Правосъдие за Всеки\" организира граждански марш за европейско правосъдие и във Варна.\r\n***\r\nОт 19.00 часа в Социалната чайна на ул. „Преслав“ № 53 ще бъде дадено началото на благотворителната изложба „Време за добро!“, част от Седмицата на благотворителността със същото мото. В изложбата присъстват фотографии на дарители от цялата страна.\r\n***\r\nОт 10.30 часа в пресклуба на БТА ще се състои пресконференция на Бюрото по труда.\r\n***\r\nОт 11.00 часа в Аулата на Ректората на Великотърновския университет ще се проведе  среща – разговор с писателя и почетен гражданин на Велико Търново акад. Антон Дончев.\r\n***\r\nОт 11.30 часа в пресклуба на БТА ще се състои пресконференция във връзка с организацията, програмата и участниците  във Фестивала на балканската скара „Велико Търново мези”. \r\n***\r\nОт 17.30 часа в Изложбени зали „Рафаел Михайлов“ ще се състои абсолвентски концерт на Деян Цонев – студент от класа на доц.д-р Бинка Караиванова при ВТУ „Св.св.Кирил и Методий“.\r\n***\r\nОт 18.30 часа в Музикално-драматичен театър „Константин Кисимов” ще се състои тържествена церемония за връчване на награда „Култура 2017“ и награда „Св.Патриарх Евтимий”.\r\n***\r\nОт 19.00 часа в Читалище „Съгласие” ще бъдат отбелязани 130 години от основаването на читалището.\r\n***\r\nОт 09.00 часа в заседателната зала в сградата на община Видин кметът Огнян Ценков и Вера Петканчин - директор „Оперативни дейности“ на  Джуниър Ачийвмънт България ще подишат Споразумение за осъществяване на дългосрочно и ефективно сътрудничество в процеса на обучение на младежите по предприемачество, изграждане на модел за публично-частно партньорство и създаване на възможности за осъществяване на съвместни инициативи и проекти.\r\n***\r\nОт 10.00 часа в двора на ГПЧЕ „Йордан Радичков“ ще се проведе церемония по тържественото връчване на наградите на изявени учители и ученици по повод 24 май- Деня на славянската писменост и култура.  \r\n***\r\nОт 10.00 часа в Конферентния център на Областна администрация Видин ще стартира инициативата „Световно кафене”.\r\n***\r\nОт 10.00 часа в Заседателната зала на Община Враца ще се извърши отваряне на оферти за обществена поръчка с предмет: „Изпълнение на Инженеринг (проектиране, изпълнение на СМР и осъществяване на авторски надзор), във връзка с реализацията на Националната програма за енергийна ефективност на многофамилните жилищни сгради на територията на община Враца”.\r\n***\r\nОт 13.30 часа в Заседателната зала на Община Враца ще се състои церемонията по връчване на грамоти и награди на номинираните ученици за най-добър ученик на 2016/2017 г.\r\n***\r\nОт 16.30 часа в Огледална зала „Нели Божкова“ Частна профилирана гимназия по туризъм и предприемачество „Райко Цончев“ ще изпрати абитуриенти.\r\n***\r\nОт 18.00 часа в зала „Добрич“ Основно училище „Хан Аспарух“ ще чества 25 години от създаването си.\r\n***\r\nОт 18.00 часа в читалище „Братство” ще се състои празничен концерт по повод Деня на славянската писменост, българската просвета и култура. \r\n***\r\nОт 14.00/ 18.00 часа в Дома на културата „Борис Христов“ ще се състои церемонията по връчването на Наградите „Пловдив“.\r\n***\r\nОт 15.30 часа в салона на ПБНЧ „Еленка и Кирил Д. Аврамови 1856“ ще се проведе среща на културни и просветни дейци по случай Деня на българската просвета, култура и на славянската писменост. Ще бъдат връчени и годишните награди. \r\n***\r\nОт 10.00 часа в в зала „Май“ на Община Сливен ще бъде открита Панорама на образованието – 2017.\r\n***\r\nОт 11.00 часа в залата на Областна администрация Сливен омбудсманът Мая Манолова  ще свика работна среща, на която да се набележат мерки за извеждане на децата от интерната в с. Драгоданово и останалите пет социално-педагогическите интернати /СПИ/ и възпитателни училища – интернати /ВУИ/ у нас.\r\n***\r\nОт 18.00 часа в зала „Сливен”, ще се състои тържествена вечер  за връчване наградата „Аргира Жечкова” и на почетни отличия и грамоти на дейци на образованието и културата от Община Сливен в чест на празника  на българската просвета и култура.\r\n***\r\nОт 20.00 часа на открита сцена на площад „Хаджи Димитър”, ще се състои концерт на дует „Ритон”.\r\n***\r\nОт 18.00 часа в Регионалния исторически музей – Лапидариум ще се проведе тържествена церемония за връчване на наградите „ Стара Загора“ и „Млада Загора“ за 2017 година.\r\n***\r\nОт 11.00 часа с тържествен водосвет ще бъде открита преустроената противопожарна служба в град Съединение.\r\n***\r\nОт 10.00 до 12.00 часа народният представите от ПП ГЕРБ Емил Христов организира приемен ден в офиса на партията на ул. „П.К. Яворов“ № 7.", "date": "2017-05-22", "title": "Предстоящи събития в страната за 23 май (Агенция „Фокус“)"}
{"url": "http://www.focus-news.net/news/2017/05/22/2396980/burgas-tri-golemi-izlozhbi-s-ekologichna-nasochenost-shte-badat-podredeni-prez-letnite-mesetsi-v-kulturen-tsentar-morsko-kazino.html", "text": "Три големи изложби с екологична насоченост очакват бургазлии през горещите летни месеци в Културен център „Морско казино“. Това съобщават от .\r\nОт 25 юни зала „Ал. Г. Коджакафалията“ в КЦ „Морско казино“ се превръща в морско дъно. Изработени са специални декори за изложение на най-красивите и опасни риби с различни размери и разцветки – от безобидните златни жители на китайските императорски градини до безпощадните пирани, отровните скатове и убийствено красивите риби-лъв. Независимо, че красотата е доста субективен фактор, тенденциите във видовите предпочитания към аквариумните обитатели са към ярките окраски или към особено редките речни и морски видове риби, селектирани за отглеждане в изкуствени условия. Затова отново ще видим в Бургас риби – клоуни, риби-нож и др. Кадри от подводния свят ще се излъчват върху покритите с екрани стени на залата за по-добра атмосфера. „Подводен свят – екзотични риби“ ще очаква своите посетители до 25 септември.\r\nДругата изложба с живи експонати се нарича „Влечугите, тайнствени и непознати“. Тя ще ни разкаже за свят, изпълнен с митове и предразсъдъци, които специалистите в тази сфера на зоологията ще опитат да разсеят. В не малка част от обществото ни са дълбоко вкоренени погнуса и неприязън към влечугите. Причините са еволюционни, религиозни, обществени и други. Въпреки развитото технологично общество, влечугите продължават да ни плашат и да всяват смут при взаимните ни срещи. Заради скрития им в по-голямата си част начин на живот и заради факта, че някои от тях могат да ни убият с едно ухапване. Авторите на гостуващата в Бургас терариумна експозиция от „Херпетолоджика“ искат да разкажат на посетителите подробности за живота на влечугите, да обърнат особено внимание на змиите и по – специално на отровните видове. Сред живите експонати ще са някои от малко известните и непопулярни видове змии от различни райони на света. Например: горска кобра, пясъчни отровници, азиатски ямкоглави змии, гюрза – змията с най – скъпата отрова, или поне такава мълва се носи, ивичеста гърмяща змия, каскавела, тексаска гърмяща змия – албинос – единствен по рода си екземпляр на Балканите, черноврат варан, пепелянки, няколко вида смоци и бои, които не са отровни и всеки, който желае, може да ги докосне или да се снима за спомен. От 12 юни зала „Христо Фотев“ става терариум, където редките влечуги ще се представят пред вас в цялото си великолепие.\r\nПрез август пък зала „Георги Баев“ ще приеме експозиция с кадри от подводната фотография. Тя включва зашеметяващи фотоси на риби, морски кончета, рифове и дълбоководни фотосесии с модели, реализирани от български майстор на дайвинга и подводните камери. Фотографии от последните две години ще покаже Михаил Заимов. Благодарение на него, зрителите ще се пренесат в топлите морета, подводния свят на българското Черноморие, както и в акваторията на екзотичен остров от Малайзийския архипелаг.", "date": "2017-05-22", "title": "Бургас: Три големи изложби с екологична насоченост ще бъдат подредени през летните месеци в Културен център „Морско казино“"}
{"url": "http://www.focus-news.net/news/2017/05/22/2396941/afp-hasan-rouhani-zayavi-che-ako-e-neobhodimo-raketnite-izpitaniya-na-iran-shte-prodalzhat.html", "text": "Иранският президент Хасан Роухани заяви, че страната му няма нужда от разрешението на Съединените американски щати, за да провежда ракетни изпитания, предава . Той добави, че въпросните тестове ще продължат, ако е „технически необходимо“.\r\nПо думите на Роухани иранските ракети са с цел отбрана и мир в страната.\r\nКоментарът на държавния глава на Иран дойде по повод възобновена критика от страна на американския му колега Доналд Тръмп. Цветан Петров", "date": "2017-05-22", "title": "AFP: Хасан Роухани заяви, че, ако е необходимо, ракетните изпитания на Иран ще продължат"}
{"url": "http://www.focus-news.net/news/2017/05/22/2396981/the-manila-times-rodrigo-duterte-shte-poiska-raketi-ot-rusiya.html", "text": "Родриго Дутерте, президентът на Филипините, ще поиска ракети с прецизно насочване и ще обсъди ядрената енергетика по време на посещението си в Руската федерация тази седмица, пише филипинският вестник .\r\nПосещението на Дутерте в Москва ще бъде от 23 до 26 май. Той ще се срещне със своя руски колега Владимир Путин, когото определя за свой идол.\r\nФилипинският държавен глава също ще подпише споразумения за Москва в областта на сигурността, правната помощ, търговията, инвестициите, както и мирната употреба на ядрена енергия. Цветан Петров", "date": "2017-05-22", "title": "The Manila Times: Родриго Дутерте ще поиска ракети от Русия"}
{"url": "http://www.focus-news.net/news/2017/05/22/2396982/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-mezhdu-natsionalnite-otbori-na-pfk-ludogorets-i-pfk-botev-plovdiv-na-24-may.html", "text": "Въвежда се временна организация на движението за провеждане на футболна среща между националните отбори на ПФК \"Лудогорец\" и ПФК \"Ботев\" (Пловдив) на 24 май, съобщиха от пресцентъра на . Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- От 08.00 часа на 23 май до отпадане на необходимостта при алеите около Националния стадион „Васил Левски”. \r\n- От 12.00 до 22.00 часа на  24 май: \r\n- на моста пред Национален стадион „Васил Левски”; \r\n- на ул. „Ген. Гурко” между бул. „Васил Левски” и бул. „Евлоги и Христо Георгиеви”, с изключение на местата в режим на платено паркиране „служебен абонамент”. \r\nОт 17.30 часа на 24 май до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „П.К. Яворов”. \r\nОт 17.00 часа на 24 май до приключване на мача частично се променя маршрута на автобусна линия № 75, като се скъсява маршрута ѝ до Военна академия.", "date": "2017-05-22", "title": "София: Въвежда се временна организация на движението за провеждане на футболна среща между националните отбори на ПФК \"Лудогорец\" и ПФК \"Ботев\" (Пловдив) на 24 май"}
{"url": "http://www.focus-news.net/news/2017/05/22/2396979/gen-grudi-angelov-kmetat-na-sofiya-yordanka-fandakova-e-rakovoditel-ot-golyam-mashtab-i-tova-tryabva-da-bade-otseneno.html", "text": "Кметът на София Йорданка Фандъкова е ръководител от голям мащаб, защото да управляваш столицата на България и тя да функционира като добре смазан механизъм, трябва да бъде оценено. Това каза за  ген. Груди Ангелов, началник на Военна академия „Георги Стойков Раковски“ по повод награждаването на столичния кмет с диплом „Д-р хонорис кауза“.\r\n„Г-жа Фандъкова от момента на встъпването си в длъжност, а и от преди това като зам.-кмет, работи изключително много в областта на съвместни дейности с академията, за укрепване на авторитета на армията. Особено в парка на Военна академия, веднага след нейното встъпване през 2010 година беше подписано споразумение със Столична община за съвместно ползване и се поддържа много добре от Общината. Оказва ни се непрекъснато помощ във всяко едно начинание – беше изграден паметникът на Апостола на свободата тази година в парка на Военна академия. Тя е един от учредителите на Инициативния комитет за изграждането на параклис-мавзолей на ул. \"Черковна\" от страната на територията на Военна академия, във връзка с почитането на паметта на загиналите български воини в Първата световна война. Йорданка Фандъкова е подкрепила, заедно с екипа си, над 800 проекта на творци в сферата на културата“, каза още ген. Груди Ангелов. Той допълни, че в момента се работи съвместно със Столична община да бъдат отворени още от входовете към парка на Военна академия, за осигуряване на по-лесен достъп на гражданите.", "date": "2017-05-22", "title": "Ген. Груди Ангелов: Кметът на София Йорданка Фандъкова е ръководител от голям мащаб и това трябва да бъде оценено"}
{"url": "http://www.focus-news.net/news/2017/05/22/2396985/sofiya-vavezhda-se-organizatsiya-na-dvizhenieto-za-tarzhestveno-shestvie-po-povod-denya-na-balgarskata-prosveta-i-kultura-i-na-slavyanskata-pismenost-na-24-may.html", "text": "Въвежда се организация на движението за тържествено шествие по повод Деня на българската просвета и култура и на славянската писменост на 24 май. Това съобщиха от . \r\nЗабранява се престоят и паркирането на пътни превозни средства, както следва: \r\n- От 13.00 часа на 23.05.2017 г. до приключване на мероприятието на 24.05.2017 г., както следва: \r\n- на ул. „Оборище” между ул. „Кракра” и бул. „Васил Левски” от страната на Националната библиотека, с изключение на автомобилите на снимачния екип. \r\n- на ул. „Шипка” между ул. „Кракра” и бул. „Васил Левски” от страната на Националната библиотека; \r\n- на паркинга зад Националната библиотека . \r\nОт 07.00 часа до приключване на мероприятието на 24.05.2017 г. \r\n- всички паркинги на пл. „Княз Александър І”; \r\n- паркинга на пл. „Атанас Буров”; \r\n- паркинга на ул. „Княз Александър І” между бул. „Цар Освободител” и ул. „Московска”. \r\nПразничното шествие ще се проведе от 10.00 часа на 24.05.2017 г. по следния маршрут: от площада пред Археологическия музей по бул. “Цар Освободител”, бул. “Васил Левски” до паметника на  „Св. Св. Кирил и Методий” пред Националната библиотека. \r\nЗабранява се влизането в двете посоки на пътни превозни средства, както следва: \r\nОт 08.00 до 11.00 часа на 24.05.2017 г. по: \r\n- бул. „Цар Освободител” между бул. „В. Левски” и пл. „Независимост”; \r\n- ул. „Аксаков” между ул. „Г. Бенковски” и ул. „Дякон Игнатий”; \r\n- ул. „Бенковски” между ул. „Аксаков” и бул. „Цар Освободител”; \r\n- ул. „Леге” между ул. „Съборна” и пл. „Атанас Буров”; \r\n- ул. „Дякон Игнатий” между ул. „Аксаков” и бул. „Цар Освободител”; \r\n- ул. „15 ноември” между бул. „Цар Освободител” и пл. „Св. Ал. Невски”; \r\n- ул. „Кн. Александър І” между ул. „Съборна” и пл. „Кн. Александър І”. \r\nОт 09.00 до 10.30 часа на 24.05.2017 г., с изключение на колите на масов градски транспорт, по: \r\n- бул. „Васил Левски” между бул. „Цар Освободител” и бул. „Янко Сакъзов”. \r\n- ул. „Оборище” между ул. „Кракра” и пл. „Св. Ал. Невски”; \r\n- ул. „Шипка” между бул. „Васил Левски” и ул. „Кракра”. \r\nОт 10.30 до 12.00 часа на 24.05.2017 г., включително и колите на масов градски транспорт, по: \r\n- бул. „Васил Левски” между бул. „Цар Освободител” и бул. „Янко Сакъзов”. \r\n- ул. „Оборище” между ул. „Кракра” и пл. „Св. Ал. Невски”, с изключение на тролейбусите; \r\n- ул. „Шипка” между бул. „Васил Левски” и ул. „Кракра”. \r\nПроменят се частично маршрутите на автобусни линии №№ 9, 280 и 306 както следва: \r\n- автобусна линия № 9 (в посока ул. „ Ген. Гурко”): от бул. “Евлоги и Христо Георгиеви” обратен завой на Национален стадион “Васил Левски”, бул. “Евлоги и Христо Георгиеви” и по маршрута \r\n- автобусни линии № 280 и 306 (в посока ул. „Шипка”): от бул. „Цариградско шосе” наляво по бул. „Евлоги и Христо Георгиеви”, ул. „Ген Гурко”, бул. „Васил Левски”, бул. „Цар Освободител” и по бул. „Цариградско шосе” по маршрутите \r\nПроменят се частично маршрутите на тролейбусни линии № 1, 2, 4, 9 и 11: \r\n- тролейбусни линии № 1 и 2 в посока съответно ж.к. Левски Г и ж.к. „Хаджи Димитър”: от Пета градска болница и ж.к. „Бъкстон” по маршрутите до кръстовище бул. „Васил Левски” – бул. „Цар Освободител”, надясно по бул. „Цар Освободител”, надясно по бул. „Евлоги и Христо Георгиеви”, надясно по ул. „Ген. Гурко” и наляво по бул. „Васил Левски” по маршрутите; \r\n- тролейбусна линия № 9 в посока площад „Сточна гара”: от ж.к. „Борово” по маршрута до кръстовище бул. „Васил Левски” – ул. „Г. С. Раковски”, направо по бул. „Васил Левски” до бул. „Цар Освободител”, надясно по бул. „Цар Освободител”, надясно по бул. „Евлоги и Христо Георгиеви”, надясно по ул. „Ген. Гурко” и наляво по бул. „Васил Левски” по маршрута; \r\n- тролейбусни линии № 4 и 11 в посока съответно ж.к. „Хаджи Димитър” и площад „Сточна гара”: от ж.к. Дружба 1 и 2 по маршрутите до кръстовище бул. „Цар Освободител” - бул. „Васил Левски”,  наляво по бул. „Васил Левски”, наляво по ул. „Ген. Гурко”, наляво по бул. „Евлоги и Христо Георгиеви” и надясно по бул. „Цариградско шосе” по маршрутите; \r\n- тролейбусите от линия № 1, 2 и 4, преминали преди затваряне на участъка, да се движат по маршрут: от ж.к. „Левски Г” и ж.к. „Хаджи Димитър” по маршрутите си до кръстовище ул. „Оборище” - бул. „Васил Левски”, надясно по бул. „Васил Левски” и надясно по бул. „Княз Александър Дондуков” по маршрутите; \r\n- тролейбусите от линия № 9, преминали в участъка между ул. „Г. С. Раковски” и площад „Сточна гара” преди затварянето, изчакват на площад „Сточна гара”; \r\n- тролейбусите от линия № 11, преминали в участъка между площад „Васил Левски” и площад „Сточна гара” преди затварянето, изчакват на площад „Сточна гара”.", "date": "2017-05-22", "title": "София: Въвежда се организация на движението за тържествено шествие по повод Деня на българската просвета и култура и на славянската писменост на 24 май"}
{"url": "http://www.focus-news.net/news/2017/05/22/2396986/sport-balgarkite-v-kvalifikatsiite-na-rolan-garos-izlizat-sreshtu-sapernichki-izvan-parvite-170-v-sveta.html", "text": "Трите българки в квалификациите на „Ролан Гарос“ ще играят срещу съпернички извън първите 170 в света в откриващите си мачове. Изабелла Шиникова ще започне срещу 20-годишната Вероника Кудерметова №189. Виктория Томова ще потегли срещу световната № 200 Аранча Рус. Двете имат един мач помежду си, който се игра на клей през миналия сезон и Томова го спечели с 6:4, 6:3 в Унгария.\r\nЕлица Костова ще започне срещу 27-годишната китайка Кай-Лин Джън, която в момента заема 179-о място в подреждането при жените. \r\nЦветана Пиронкова ще започне участието си от основната схема.", "date": "2017-05-22", "title": "Спорт: Българките в квалификациите на „Ролан Гарос“ излизат срещу съпернички извън първите 170 в света"}
{"url": "http://www.focus-news.net/news/2017/05/22/2396934/afp-donald-tramp-stana-parviyat-deystvasht-amerikanski-prezident-koyto-poseti-stenata-na-placha.html", "text": "Доналд Тръмп стана първият действащ президент на Съединените американски щати, който посети Стената на плача в град Ерусалим, съобщава .\r\nСтената на плача е най-святото място в града, на което евреите могат да се молят. Тръмп, както е обичая, постави между камъните на стената листче с молитва или бележка. Цветан Петров", "date": "2017-05-22", "title": "AFP: Доналд Тръмп стана първият действащ американски президент, който посети Стената на плача"}
{"url": "http://www.focus-news.net/news/2017/05/22/2396983/koordinirani-merki-za-osiguryavane-spokoystvieto-na-turistite-po-chernomorieto-byaha-obsadeni-v-burgas-obzor.html", "text": "Координирани мерки за осигуряване спокойствието на туристите по Черноморието бяха набелязани на съвещание в Бургас. В него взеха участие главният прокурор на Република България Сотир Цацаров, главният секретар на МВР главен комисар Младен Маринов и ръководството на ОДМВР – Бургас и министрите на вътрешните работи и на туризма, Валентин Радев и Николина Ангелкова. Основната цел е осигуряването на достатъчно охрана. „Чрез необходимия брой полицаи, предприемане на мерки за сигурност, обезпечаването на КПП към Слънчев бряг със служители на комплекса и с униформени полицаи\", заяви главният прокурор Сотир Цацаров след съвещанието в Бургас. По време на събитието беше направен анализ на криминогенната обстановка, непосредствено преди началото на летния сезон. „Намерението е на практика да бъдат взети такива мерки, които да доведат до недопускане на сцени от миналия сезон\", допълни Цацаров и подчерта съществуващите добра координация и взаимодействие между институциите по темата, включително и с Министерството на туризма. Той бе категоричен, че засилените проверки ще продължат и прокуратурата ще постави под натиск целия криминален контингент.\r\nМинистърът на вътрешните работи Валентин Радев съобщи, че 976 полицаи ще бъдат командировани по Черноморието, които ще работят на смени. Ще се осигурят и смесени патрули, съвместно със служители от Чехия, Румъния и Полша. Радев заяви решимост за поддържане ниски нива на криминогенната обстановка, за да могат всички да се чувстват спокойни. МВР е в готовност да засили присъствието на полицаи при увеличаване на туристите, продължава работата на Междуведомствения координационен  център, в който участват представители на НАП и други структури, за контрол на незаконна търговия и противодействие на контрабандата на акцизни стоки.\r\nМинистър Радев съобщи и за изготвената от ГД „Национална полиция\" карта, в която са определени коефициентите на престъпността. Най-висок е коефициентът в Бургаска област-17,9, а най-нисък- в Смолянско-4,9. Радев увери, че ситуацията в Бургаско е спокойна.\r\nЗа осигуряване спокойствието на туристите министърът на туризма Николина Ангелкова е изискала от концесионерите и наемателите да съдействат за максимално осветление на морските плажове. „Слънчев бряг\" АД ще осигури видеонаблюдение на територията на курорта. По думите й всички усилия са координирани и насочени към осигуряване безопасността и комфорта на туристите, предвид ръста от 10 %, който се очаква тази година.", "date": "2017-05-22", "title": "Координирани мерки за осигуряване спокойствието на туристите по Черноморието бяха обсъдени в Бургас (ОБЗОР)"}
{"url": "http://www.focus-news.net/news/2017/05/22/2396989/sport-svetovniyat-shampion-po-mototsikletizam-niki-heydan-pochina-na-36-godishna-vazrast-sled-katastrofa.html", "text": "Американецът Ники Хейдън, който е световен шампион от Гран При по мотоциклетизъм през 2006 г., почина на 36-годишна възраст след катастрофа, предава .\r\nИнцидентът стана на 17 май. Спортистът беше ударен от автомобил, докато караше колело с приятели близо до град Римини, Италия. Хейдън беше диагностициран с мозъчен оток и в продължение на пет дни беше в тежко състояние.", "date": "2017-05-22", "title": "Спорт: Световният шампион по мотоциклетизъм Ники Хейдън почина на 36-годишна възраст след катастрофа"}
{"url": "http://www.focus-news.net/news/2017/05/22/2396987/pazardzhik-v-sarnitsa-predstoi-izpalnenieto-na-sotsialen-proekt-nasochen-kam-hora-s-uvrezhdaniya-i-v-neravnostoyno-polozhenie.html", "text": "Община Сърница очаква авансово финансиране за изпълнение на проект по процедура „Активно включване”, каза за  кметът на общината Неби Бозов. Той уточни, че вече е подписан договор между Общината и Министерство на труда и социалната политика. „Проектът „Иновативни услуги за активно включване в община Сърница” е на стойност 391 100 лв. Продължителността на дейностите ще бъде 16 месеца. Проектът е заложен да стартира от 1 юни, като имаме три месеца за ремонтни дейности. Предвидили сме три стаи в сградата на общинска администрация, които ще се ползват, да бъдат ремонтирани. След като се извършат строително-монтажните работи, в началото на месец септември ще започне приемът на заявление за избор на хора, които ще бъдат включени към социалната услуга”, допълни кметът на община Сърница. Проектът ще предостави интегрирани услуги за деца, включително и с увреждания, възрастни хора, зависими от грижи, пълнолетни лица с увреждания и техните семейства, като ще съчетаят комплексни действия в посока осигуряване на интегрирани междусекторни услуги. Предвижда се изграждане на център, който ще предоставя иновативните за общината социални услуги. Чрез реализиране на дейностите по проекта ще се подобри достъпът до здравеопазване чрез иновативни услуги в общността и в домашна среда според индивидуалните потребности на човека с увреждане и в същото време ще се осигури заетост на безработни лица в трудоспособна възраст на територията на община Сърница.\r\nТеодора ДИМИТРОВА", "date": "2017-05-22", "title": "Пазарджик: В Сърница предстои изпълнението на социален проект, насочен към хора с увреждания и в неравностойно положение"}
{"url": "http://www.focus-news.net/news/2017/05/22/2396988/stara-zagora-narodniyat-predstavitel-manoil-manev-shte-ima-priemen-den-v-gr-gurkovo.html", "text": "На 26 май (петък), от 16.30 часа в гр. Гурково приемна за граждани ще има народният представител от ГЕРБ Маноил Манев, съобщиха от пресцентъра на . Приемната е на ул. „Александър Батемберг“ № 7. Телефон за повече информация и записване – 0899 906 311.", "date": "2017-05-22", "title": "Стара Загора: Народният представител Маноил Манев ще има приемен ден в гр. Гурково"}
{"url": "http://www.focus-news.net/news/2017/05/22/2396970/the-washington-examiner-uvolneniyat-savetnik-po-natsionalna-sigurnost-na-sasht-shte-otkazhe-prizovka-ot-razsledvashtata-komisiya-kam-senata.html", "text": "Майкъл Флин, уволненият съветник по национална сигурност на Съединените американски щати, ще се позове на Петата поправка от конституцията на страната, когато по-късно в понеделник откаже да отговори на призовката от разследващата комисия към Сената, пише .\r\nПетата поправка защитава хората да бъдат принудени да свидетелстват срещу себе си по наказателни дела.\r\nОсвен това Флин няма да предаде лични документи на комисията, която разследва потенциалната намеса на Руската федерация в президентските избори в САЩ миналата година.\r\nБившият американски съветник беше поканен да свидетелства пред две разследващи комисии - на Сената и на Камарата на представителите - в замяна на имунитет, но той не прие нито една от поканите.\r\nФлин беше уволнен през февруари, след като подведе вицепрезидента Майк Пенс и други представители на Белия дом относно разговори, които е водил с руския посланик във Вашингтон Сергей Кисляк. Флин също така е извършил лобистка дейност от името на турското правителство по време на изборите за държавен глава, спечелени от Доналд Тръмп. Цветан Петров", "date": "2017-05-22", "title": "The Washington Examiner: Уволненият съветник по национална сигурност на САЩ ще откаже призовка от разследващата комисия към Сената"}
{"url": "http://www.focus-news.net/news/2017/05/22/2396991/vratsa-narodniyat-predstavitel-krasen-krastev-provede-vtori-priemen-den-v-tarnava.html", "text": "Народният представител Красен Кръстев проведе втори приемен ден в Търнава, съобщиха от пресцентъра на . По време на срещата той даде отговор и решения на поставени въпроси от първата приемна. Част от гражданите потърсиха помощ за разрешаване на лични проблеми и съдействие за осигуряване на трудова заетост. Поставен бе и проблем с организацията на сдружението на читалището и начините за финансиране. Народният представител Красен Кръстев пое ангажимент да отправи питане по темата към министъра на културата Боил Банов.", "date": "2017-05-22", "title": "Враца: Народният представител Красен Кръстев проведе втори приемен ден в Търнава"}
{"url": "http://www.focus-news.net/news/2017/05/22/2396993/krasimir-uzunov-balgarskiyat-vissh-voenen-vrah-prekaleno-malko-znae-za-polkovnik-boris-drangov.html", "text": "Очевидно е, че българският висш военен връх прекалено малко знае за полковник Борис Дрангов, за което, обаче, не са виновни те. Това каза Красимир Узунов, президент на Радио и Агенция „Фокус“. „Виновни са годините на образование, виновни сме всички, че не е събрано това, което е написал Дрангов – неговото писмено педагогическо и военно наследство и до момента не е събрано. Ние познаваме една книга – „Помни войната“, която е писана във военно време и е само 100 страници. На практика Дрангов започва да пише от 1895-1896 година, след това той присъства не само във военния, но и в периодичния печат на България и пише едни текстове, които (аз разбирам генералния щаб във всичките му измерения) очевидно не са се харесвали, защото става въпрос наистина за скудоумие и за застояване в канцелариите. Ако някой сега се разпознава, това трябва да бъде извинение за неговата съвест, а не за нещо друго“, коментира Красимир Узунов. Той каза още, че съвременният прочит на Дрангов е много по-важен за възпитанието на армията, за изграждането  ѝ и за функционирането ѝ. \"Дрангов е бил безумно влюбен в България и не е разбирал по никакъв начин Македония като нещо отделно от България\", допълни Узунов.", "date": "2017-05-22", "title": "Красимир Узунов: Българският висш военен връх прекалено малко знае за полковник Борис Дрангов"}
{"url": "http://www.focus-news.net/news/2017/05/22/2396994/ruse-narodnite-predstaviteli-ot-gerb-v-19-i-mir-predostaviha-sredstva-na-abiturienti-v-neravnostoyno-polozhenie.html", "text": "Народните представители от ГЕРБ в 19-и МИР – Русе Пламен Нунев и Светлана Ангелова и д-р Андриан Райков предоставиха днес средства на 8 абитуриенти в неравностойно положение, съобщиха от пресцентъра на . Христо Костов, Ивона Илиева и Ивелина Христова от СУПНЕ „Фридрих Шилер“, трима от Център за настаняване от семеен тип, Джана Юмерова и Наталия Бонева от Община Иваново бяха подпомогнати за една незабравима абитуриентска вечер тази седмица. Сумата за тях е част от над 5000 лева, събрани преди дни по време на организираното от Жени ГЕРБ благотворително модно ревю в Русе в подкрепа на 20 абитуриенти в неравностойно положение от Русенска област.\r\nМладежите изразиха своята благодарност за жеста с букет цветя и специална грамота за депутатите.", "date": "2017-05-22", "title": "Русе: Народните представители от ГЕРБ в 19-и МИР предоставиха средства на абитуриенти в неравностойно положение"}
{"url": "http://www.focus-news.net/news/2017/05/22/2396996/anadolu-agency-turtsiya-obmislya-regionalen-turisticheski-paketi-za-posetiteli-ot-sasht.html", "text": "Турският министър на културата и туризма Наби Авчи подчерта важността от туристически пакети за пристигащите от Съединените американски щати, които искат да посетят региона на Средиземноморието, предава .\r\nАвчи отбеляза, че сред страните в региона протича подготовка на общ туристически пакет, който ще представлява значителен напредък.\r\nТурският министър заяви, че в проекта ще влизат Гърция, Египет, Испания и Италия и добави, че Израел също има желание да бъде присъединен към подобен ексклузивен туристически пакет. Цветан Петров", "date": "2017-05-22", "title": "Anadolu Agency: Турция обмисля регионален туристически пакети за посетители от САЩ"}
{"url": "http://www.focus-news.net/news/2017/05/22/2396997/plovdiv-narodniyat-predstavitel-ot-pp-gerb-gen-konstantin-popov-se-sreshtna-s-kmeta-na-obshtina-maritsa-dimitar-ivanov.html", "text": "Народният представител от ПП ГЕРБ ген. Константин Попов се срещна с кмета на община Марица Димитър Иванов, съобщиха от пресцентъра на . На срещата ген. Попов бе придружен от общинския ръководител и председател на Общинския съвет Марица Гергана Трендафилова, областния координатор на ГЕРБ – Пловдив област Розалин Петков и областния ръководител на ЖГЕРБ Евелина Апостолова. Генерал Попов и Димитър Иванов обсъдиха доста наболели проблеми – сред тях бе създаване на кръгово движение на пътя между селата Строево и Труд, което ще помогне превенцията на пътно-транспортни произшествия и ще улесни движението. Депутат и кмет разговаряха  и за наложителната реконструкция на главния път на село Войводиново, както и за кандидатстването по проекти за реализацията на връзката между улиците Карловска и Брезовско шосе, която до голяма степен ще реши проблема с трафика. В края на срещата Димитър Иванов отправи покана към присъстващите на срещата  – така, както заедно са направили първата копка на детската ясла в село Рогош, така заедно да открият новото детско заведение на 15 август.", "date": "2017-05-22", "title": "Пловдив: Народният представител от ПП ГЕРБ ген. Константин Попов се срещна с кмета на община Марица Димитър Иванов"}
{"url": "http://www.focus-news.net/news/2017/05/22/2396995/pazardzhik-bogata-programa-e-predvidila-obshtina-velingrad-za-otbelyazvane-na-24-may.html", "text": "Богата програма е предвидила Община Велинград за отбелязване на 24 май – Деня на славянската писменост и българската просвета и култура, съобщи за  Бояна Кирилова от общинската администрация. Тя обясни, че сред проявите са Благотворителен концерт ,,Подай ръка, бъди съпричастен“ в НЧ ,,Методий Драгинов 1936 “, номиниране и награждаване на учители и ученици за постижения и изяви. „На 24 май празничната програма ще започне с шествие на представителен духов оркестър и мажоретен състав ,,Димитър Мечев’’, велинградски дейци на просветата и културата, представителни групи на Велинградските училища и официални гости. Тя ще продължи с празничен благослов отслужен от енорийски свещеници и концерт-спектакъл на централния площад „Николай Гяуров” във Велинград”, допълни Кирилова. Тя каза също, че кметът на Община Велинград д-р Костадин Коев ще поздрави всички просветни и културни дейци по повод празника.\r\nВаня НИКОЛОВА", "date": "2017-05-22", "title": "Пазарджик: Богата програма е предвидила Община Велинград за отбелязване на 24 май"}
{"url": "http://www.focus-news.net/news/2017/05/22/2396999/narodniyat-predstavitel-plamen-nunev-predstoi-podgotovkata-na-nov-zakonoproekt-za-chastnata-ohranitelna-deynost.html", "text": "Предстои подготовката на нов законопроект за частната охранителна дейност, каза по време на пресконференция днес народният представител от ГЕРБ в 19-и МИР – Русе Пламен Нунев – зам.-председател на комисията по сигурност и обществен ред и член на комисията по отбрана в Народното събрание. Заедно с колегите си Светлана Ангелова и д-р Андриан Райков той представи предстоящите законодателни инициативи. Това съобщиха от пресцентъра на .\r\nОсновна цел на законопроекта е осигуряване на полицейските органи достъп до системите за видеонаблюдение на частните охранителни фирми. Поставя се акцент при регламентиране на едно засилено взаимодействие между областните дирекции на МВР и районните полицейски управления с охранителните фирми. Това е един голям лост за ефективно противодействие на престъпността, посочи депутатът и даде пример с увеличения брой на използвани патрулни автомобили и тези на фирмите при евентуално заградително мероприятие след извършване на престъпление в тъмната част на денонощието. Така реакцията при тежко престъпление или терористичен акт ще има голям ресурс за адекватното им разкриване.\r\nПо отношение на пътната безопасност ще се предприемат стъпки за отмяна на остарелия вече Закон за движение по пътищата /приет през 1999 година и многократно поправян/. Той не отговаря на променените обществени отношения, които следва да уреди. \r\nПредстои работни групи към Министерството на вътрешните работи /МВР/ и Министерството на транспорта, информационните технологии и съобщенията /МТИТС/ да подготвят 2 нови закона. В тях ясно ще се разграничат функциите и правомощията на органите на МВР и МТИТС. Първият законопроект ще уреди правата и контрола върху движеието по пътищата. Той ще е приоритет на МВР. Вторият ще урежда регистрацията на пътни превозни средства и обучението на водачите. Той ще е приоритет на МТИТС.\r\nЩе бъде приета нова наредба за реда за установяване употребата на алкохол, наркотични и други упойващи вещества от страна на водачи на моторни превозни средства. Тя е изключително стара и по оценка на г-н Нунев не кореспондира с новите условия.\r\nЩе се подготви и нов законопроект за регулиране миграционните процеси на чужди граждани на територията на България, отбеляза още Пламен Нунев в експозето си. Той ще обедини текстове от различни нормативни актове, като ще бъде съобразен с различни директиви на ЕК.\r\nНа вниманието на новия министър на вътрешните работи Валентин Радев ще стои кадровия въпрос, каза Пламен Нунев. Близо 10 % от щата на МВР не е зает към момента или близо 4000 полицаи. 3600 от тях са полицаи, а останалите са пожарникари. Липсата се усеща силно от хората, каза Пламен Нунев. Виждате, че когато има полицаи на улицата, гражданите се чувстват сигурни, категоричен бе депутатът. Той изтъкна последните футболни срещи на футболен клуб „Дунав“ в Русе, посетени всяка от поне 10 000 души. Дадена бе висока оценка на органите на реда в Русе за недопускане на сериозни инциденти в и извън стадиона.\r\nОбявени са много нови конкурси за назначаване на служители в МВР. Целта е увеличено присъствие на униформения полицейски състав в малки и средноголеми населени места. В програмата на ГЕРБ сме записали, че трябва да бъдат назначени поне 1000 полицаи. Няма как във всяко село с по 20 – 30 жители да има полицай. Затова сега се подготвят мобилни групи, които да реагират бързо при престъпление в дадено място, отбеляза народният представител. Разработва се начинът на действие, както и различни нормативи, коментира Нунев, но повече подробности ще даде на по – късен етап.\r\nПо този повод той се спря и на обновяването на автомобилният парк на МВР и в частност на „Пътна полиция“. Така се изпълнява ангажиментът на ГЕРБ за укрепване на министерството от предишния мандат, но също и заложен в предизборната програма. Още през 2016 година Министерски съвет с министър – председател Бойко Борисов отдели средства за закупуването на около 300 нови патрулни автомобила. Предстои в Русе да бъдат връчени ключовете от 7 автомобила със специално предназначение за Русенска област с видеозаписващи устройства и мобилни принтери. Датата на събитието ще бъде уточнена допълнително.", "date": "2017-05-22", "title": "Народният представител Пламен Нунев: Предстои подготовката на нов законопроект за частната охранителна дейност"}
{"url": "http://www.focus-news.net/news/2017/05/22/2396998/varna-zatlastyavaneto-e-na-parvo-myasto-sred-registriranite-zabolyavaniya-pri-uchenitsite-ot-7-do-18-godishna-vazrast-v-grada.html", "text": "Затлъстяването е на първо място сред регистрираните заболявания от основните профилактични прегледи при учениците от 7 до 18-годишна възраст във Варна. Това сочи анализът на здравословното състояние на учениците за последните четири години във Варна, съобщиха за  от Регионалната здравна инспекция във Варна. Във връзка с Европейския ден за борба със затлъстяването, който отбелязахме на 19 май, от здравната инспекция припомниха, че детското затлъстяване е ранен рисков фактор за болестност и смъртност при възрастните. Децата със затлъстяване с голяма вероятност – 71%, стават подрастващи, а след това и възрастни със затлъстяване.\r\nЗатлъстяването е водещ етиологичен фактор за много заболявания, които засягат икономически активното население и водят до инвалидизация, загуба на трудоспособност и преждевременна смъртност – диабет тип 2, сърдечно-съдови заболявания, хипертония, злокачествени образования, бъбречни и чернодробни заболявания, заболявания на панкреаса, жлъчката, ставите и др.\r\nНай-чести причини за това заболяване са прием на големи порции храна, консумация на високоенергийни храни, ниска двигателна активност, хормонални нарушения, неправилни хранителни навици в семейството, вродени или придобити дефекти в смилането и усвояването на хранителните вещества, емоционална нестабилност – често хората ядат повече, когато са неспокойни, депресирани, в състояние на стрес или отегчени. В много случаи затлъстяването е генетично детерминирано.\r\nОсновно правило за постигане и поддържане на нормално телесно тегло е добрият баланс между прием на енергия с храната и разход на енергия при ежедневните ни дейности. Поддържане на здравословни хранителни навици и достатъчната двигателна активност са важно условие за профилактика на затлъстяването.\r\nМарияна ВАЛЕНТИНОВА", "date": "2017-05-22", "title": "Варна: Затлъстяването е на първо място сред регистрираните заболявания при учениците от 7 до 18-годишна възраст в града"}
{"url": "http://www.focus-news.net/news/2017/05/22/2396990/parviyat-balgarski-kosmonavt-georgi-ivanov-e-priet-v-bolnitsa-s-ishemichen-insult-obzor.html", "text": "Първият български космонавт Георги Иванов е настанен рано сутринта на 22 май към 05.00 часа във ВМА. Здравословното му състояние е стабилизирано, но животът му не е извън опасност. Началник на Клиника „Интензивно лечение” към ВМА доц. Евелина Одисеева обясни пред журналисти, че Георги Иванов има сърдечна патология, която е предпоставка за нарушения в кръвообращението на мозъка. По думите й първите образни изследвания не дават обикновено резултат при тази патология и затова образната диагностика ще бъде повторена. В момента първият български космонавт е в медикаментозен сън и ще остане така в следващите 24 часа, до 48 часа, когато ще бъде направен контролен нов скенер, за да се оцени каква ще бъде находката в главния. Доц. Одисеева допълни, че Георги Иванов е постъпил в коматозно състояние. По думите й снощи при битов инцидент е получил травма на раменната става и лек удар в главата, но след това се е чувствал добре. Рано сутринта е станал неспокоен, което е накарало близките да потърсят помощ. Тя добави, че първата им диагноза е исхемичен мозъчен инсулт с преходно нарушение на мозъчното кръвообращение, което е било най-вероятно причината и за неговата травма. Първият български космонавт се е подхлъзнал, паднал е, ударил си е рамото и леко главата. Бил е контактен и адекватен, но просто са минали много часове, след като е настъпил този мозъчен инцидент. „Моята логика е, че най-вероятно вечерта той е получил едно временно нарушение на мозъчното кръвообращение вследствие на малки микротромбози, които се получават при тази сърдечна патология. След инцидента не е имало никакъв проблем, чувствал се е добре, контактен, адекватен, просто рано сутринта е станал по-объркан. Най-вероятно той е имал леко нарушение на мозъчното кръвообращение, при което е паднал“, допълни тя и уточни, че след 24 часа най-рано ще имат по-категорична позиция. Георги Иванов е първият български космонавт. Роден е в Ловеч на 2 юли 1940 година. На 1 март 1978 г. e избран за космонавт във втората група от програмата „Интеркосмос\". На 10 април 1979 г., в 20.34 часа московско време е изстрелян в орбита около Земята космическият кораб „Союз-33“, с международен екипаж, с командир на полета Николай Рукавишников. В Космоса Георги Иванов прекарват 1 ден, 23 часа и 1 минути.\r\nЛюба АЛЕКСИЕВА", "date": "2017-05-22", "title": "Първият български космонавт Георги Иванов е приет в болница с исхемичен инсулт (ОБЗОР)"}
{"url": "http://www.focus-news.net/news/2017/05/22/2396992/kathimerini-yerun-deyselblum-zayavi-che-ochakva-reshenie-po-spasitelnata-programa-za-gartsiya-skoro.html", "text": "Председателят на Еврогрупата Йерун Дейселблум заяви, че решението дали Гърция е направила достатъчно, за да получи нов спасителен заем по спасителната си програма, може да бъде взето по-късно в понеделник, предава електронното издание на гръцкия вестник .\r\nВъпреки това Дейселблум побърза да опровергае очакванията, че пакетът за облекчаване на гръцкия дълг е неизбежен.\r\nСъгласно условията по спасителната програма за Гърция, страната трябва да приеме серия от икономически реформи, за да получи спасителен заем. Цветан Петров", "date": "2017-05-22", "title": "Kathimerini: Йерун Дейселблум заяви, че очаква решение по спасителната програма за Гърция скоро"}
{"url": "http://www.focus-news.net/news/2017/05/22/2397000/inzh-ivan-tsakov-kmet-na-obshtina-yablanitsa-radio-fokus-e-golyama-pridobivka-zashtoto-mediyata-shte-otrazyava-vsichko-sluchvashto-se-v-obshtinata.html", "text": "Най-голямата българска радиоверига „Фокус“ стартира своята 49-а регионална радиостанция, която от днес вече излъчва на честота 98.0 MHz. за района на Ябланица. Така национална радиоверига „Фокус“ има най-голямо покритие на територията на страната сред всички частни радиостанции. Кметът на Ябланица инж. Иван Цаков каза, че присъствието на „Фокус“ е голяма придобивка, защото медията ще отразява всичко, случващо се в общината. „Така че – суперлативи за това, че вече може да се чува Радио „Фокус“ в община Ябланица. Полезно е, че ще могат да се отразяват празниците, да се отразяват всички събития, които има в Ябланица. Така например през месец май – на 11-ти и 12-ти, се проведе фестивал на народните обичаи и традиции. Участваха фолклорни състави от над 30 места. Този фестивал се проведе за трети път, така че той ще стане постоянен. Предстои ни Панаирът на Ябланица – още една тема, за която хората трябва да знаят – да има освен работа и веселие“, коментира кметът на Ябланица. Инж. Иван Цаков каза, че сред характерните неща за Община Ябланица са един от модерните циментови заводи и възстановеното селско стопанство.", "date": "2017-05-22", "title": "Инж. Иван Цаков, кмет на Община Ябланица: Радио „Фокус“ е голяма придобивка, защото медията ще отразява всичко, случващо се в общината"}
{"url": "http://www.focus-news.net/news/2017/05/22/2397001/narodnite-predstaviteli-ot-gerb-sofiya-oblast-martin-tinchev-i-vasil-tsvetkov-provedoha-priemna-za-grazhdani-na-etropole.html", "text": "Народните представители от ГЕРБ-София област Мартин Тинчев и Васил Цветков се срещнаха с граждани на Етрополе. Това съобщиха от пресцентъра на .\r\nПо време на срещата към Мартин Тинчев и Васил Цветков бяха поставени редица въпроси, касаещи теми от социалната политика, безработицата в района, срещани административни проблеми и най-важните проблеми за общината, свързани с инфраструктурата.\r\nЗа среща с народните представители дойдоха граждани, които потърсиха съдействие за рехабилитация и реконструкция на прохода „Кашана”, който е най-кратката връзка между Северна и Южна България; Подобряване състоянието на прохода  „Правешки връх”; Пътят към Ямна, който е част от републиканска пътна мрежа и е дългогодишна болка на хората в селото. В момента е почти непроходим, вече е затруднен и достъпът на линейки, споделиха жители.\r\n„В момента, имайки предвид и предстоящите очаквани ремонти на магистралата би било добре, ако този участък работеше като алтернатива, и аз ще направя всичко възможно да придвижа въпроса максимално бързо”, заяви народният представител Мартин Тинчев.\r\n„Политиката до момента беше да се строят магистрали, но тъй като вече се направи доста, може да започнем да обръщаме внимание и на пътищата по републиканската пътна мрежа, затова ще се постарая да придвижа въпросите, където е необходимо”, допълни още той.\r\nГолям проблем в повечето села на общината е качеството на водата. В много от села има стара ВиК мрежа, от където идват проблемите с водохващанията и често липсва вода.\r\nМартин Тинчев пое ангажимент да дойде на следваща среща с отговорни лица от ВиК, с които да обиколят  на място по селата и да дадат конкретни отговори.\r\nВ заключение той пое ангажимент за чести срещи, на които хората да могат да поставят въпросите си и да са спокойни, че ще бъдат чути.\r\n„Искам гражданите да знаят, че сме на тяхно разположение и винаги могат да разчитат на нас при проблем. Ще се чуваме и ще се постарая да имаме постоянна обратна връзка”, коментира още Тинчев.", "date": "2017-05-22", "title": "Народните представители от ГЕРБ-София област Мартин Тинчев и Васил Цветков проведоха приемна за граждани на Етрополе"}
{"url": "http://www.focus-news.net/news/2017/05/22/2396984/aleksandar-damovski-mkd-situatsiyata-v-makedoniya-v-momenta-e-mirna-chaka-se-sformiraneto-na-pravitelstvo-za-da-mozhe-darzhavata-da-zapochne-da-funktsionira-normalno.html", "text": "Ситуацията в Македония в момента е мирна, кризата премина и се чака сформирането на правителство от председателя на СДСМ Зоран Заев, за да може държавата да започне да функционира нормално. Това каза за  главният редактор на електронното издание МКД Александър Дамовски. По думите му ВМРО-ДПМНЕ вече лека-полека се подготвя за опозиция. „Това, което засега се знае, е, че най-трудни са преговорите с БЕСА, заради техните принципи за съставяне на програмата и за влизане във властта. Първо, те имат проблем с избирането на Талат Джафери от ДУИ за председател на Събранието и второ, техният основен принцип още преди разговорите е, че няма да участват в управление, в което има личности, които са обект на разследване от Специализираната главна прокуратура. Работи се за този стар конфликт между ДУИ и БЕСА, но как и дали ще се разреши, ще се види до два-три дни“, каза Александър Дамовски. Той допълни, че ако до четвъртък Зоран Заев обяви програмата и състава на новото правителство, в петък председателят на Събранието Талат Джафери ще обяви официално новото управление.", "date": "2017-05-22", "title": "Александър Дамовски, МКД: Ситуацията в Македония в момента е мирна, чака се сформирането на правителство, за да може държавата да започне да функционира нормално"}
{"url": "http://www.focus-news.net/news/2017/05/22/2397005/narodniyat-predstavitel-ot-gerb-haskovo-evgeniya-angelova-provede-priemna-za-grazhdani.html", "text": "Народният представител от ПП ГЕРБ Евгения Ангелова проведе приемна за граждани в Хасково. Това съобщиха от пресцентъра на . Най-честите въпроси, които бяха поставяни от гражданите, бяха свързани с възможностите за реализация на младите хора. \r\nПотомци на тракийци поставиха въпроси за обещетения за имотите им, останали в пределите на днешка Гърция. Граждани изразиха задоволството си от постоянните приемни на Ангелова, защото не веднъж в предишният й мандат са поставяли въпроси и проблеми, които са намирали отговори и решение. Евгения Ангелова заяви, че именно тези приемни доказват, че народните представители от ПП ГЕРБ са близо до хората.", "date": "2017-05-22", "title": "Народният представител от ГЕРБ-Хасково Евгения Ангелова проведе приемна за граждани"}
{"url": "http://www.focus-news.net/news/2017/05/22/2397007/varna-v-dolni-chiflik-osvetiha-paraklis-izgraden-s-podkrepata-na-gerb.html", "text": "С литургия навръх празника на светите равноапостоли Константин и Елена беше осветен новооткритият храм „Възнесение Господне” в с. Бърдарево, община Долни чифлик, съобщиха от пресцентъра на . Параклисът е изграден с дарения, събирани от Църковното настоятелство. \r\nСред дарителите е и Парламентарната група на ПП ГЕРБ. С подкрепата на народните представители от партията са осигурени 5 000 лв. за иконостаса, изработен от дърворезбаря Димо Георгиев от гр. Долни чифлик, тронната маса и позлатените храмови икони.\r\n„Благодаря на всички родолюбиви хора и добри християни, които съдействаха, за да бъде завършен градежът”, коментира кметът на община Долни чифлик Красимира Анастасова. Финансова помощ за строителните работи няколко пъти е отпускана и от общинския бюджет. \r\nСлед освещаването на новия храм бе раздаден курбан за здраве.", "date": "2017-05-22", "title": "Варна: В Долни чифлик осветиха параклис, изграден с подкрепата на ГЕРБ"}
{"url": "http://www.focus-news.net/news/2017/05/22/2397006/stara-zagora-predlozheniya-na-obshtina-kazanlak-za-promeni-v-dve-naredbi-shte-razgleda-obshtinskiyat-savet-na-zasedanieto-si-na-25-may.html", "text": "Предложения на общинска администрация за промени в две наредби ще разгледа Общинският съвет в Казанлък на заседанието си на 25 май, каза за  председателят на Общинския съвет Николай Златанов. Той поясни, че едната от наредбите касае приема в детските градини, а другата - общинската собственост и местните такси. По време на сесията ще бъде разгледано и предложението за удостояване със званието \"Почетен гражданин на град Казанлък\" на лютиера Едрьо Едрев. \r\nПо предложение на председателя на групата \"Експерти за Казанлък\" Николай Ибушев, съветниците ще дискутират и по въпроса за заплатата на кмета Галина Стоянова да бъде определена на максималния по закон размер – 2 хил. 600 лв.\r\nОбщинският съвет като принципал на общинските предприятия в Казанлък ще разгледа годишните отчети на болницата, поликлиниката, вестник „Искра“, „Балканинвест“ и др.\r\nСъветниците ще разискват и по промени в съставите на постоянните комисии , тъй като с излизането на трима съветници, поради избора им за депутати и постъпването на нови трима на техните места, се налагат рокади в постоянните комисии, включително и на председателството на някои. \r\nСлавяна ГАЙДАРОВА", "date": "2017-05-22", "title": "Стара Загора: Предложения на Община Казанлък за промени в две наредби ще разгледа Общинският съвет на заседанието си на 25 май"}
{"url": "http://www.focus-news.net/news/2017/05/22/2397004/glavniyat-arhitekt-na-sofiya-zdravko-zdravkov-obyavi-restituiranite-imoti-za-tiktakashta-bomba-obzor.html", "text": "Проблемите с реституираните имоти дълго време ще стоят пред администрацията за решаване, защото възстановяването на земеделска земя в реални граници е изключителна грешка. Това каза главният архитект на София Здравко Здравков, който направи отчет на първата година от работата си. Според него на целия механизъм на възстановяване на частната земеделска собственост трябва да се сложи край. По думите му всички останали реституционни закони са имали начало и край, но само Законът за възстановяване на земеделските земи продължава да създава проблеми.  \r\nСпоред главния архитект не може един имот, като бивша нива, да бъде възстановен в реални граници в една територия, която вече е урбанизирана - с изградени електропреносна мрежа, водоподаване, канализация и транспортни връзки, без да се отчете добавената му стойност. „Когато тази нива е имала характеристика на земеделска земя, цената ѝ е била една, в момента, в който се възстанови, цената ѝ е умножена по десет, двайсет, дори по сто“, коментира той.  \r\nПо думите му всички райони с комплексно застрояване, застроени през 70-те и 80-те години, като \"Левски\", \"Мусагеница\", \"Обеля\" и \"Младост\", изградени като градове-спални, имат градоустройствена структура, носила духа на онова време. Според него реституираните имоти са „една бомба, която тиктака във всички комплекси“, но в „Младост“ е била най-широко експонирана. Той уточни, че не цялата реституция в комплексите е извършена с измами или престъпни сделки. \r\nГлавният архитект на София каза още, че пространството от бул. \"Стамболийски\" до бул. \"Витоша\" ще стане пешеходна зона. Той уточни, че е във финален етап изработването на задание за проектиране за градоустройствена концепция на площад \"Св. Неделя\", което е възложено на експерти от катедра \"Градоустройство\" при Университета по архитектура, строителство и геодезия (УАСГ). По думите му са извършени задълбочени проучвания, като се привеждат анкети и разговори със собствениците на прилежащите сгради. Той подчерта, че желанието им е пл. „Св. Неделя“ отново да бъде на хората и да бъде свързан пешеходно с бул. „Витоша“. \r\nЗдравков обясни, че вече е започнала същинската работа и по визията за развитие на София, която Столичният общински съвет е възложила на главния архитект. По думите му документът е с дългосрочна перспектива до 2050 година. Здравков обясни още, че 61 проекта са постъпили в рамките на архитектурния конкурс за превръщането на бившата топлоцентрала на НДК в център за независими изкуства и култура. Той подчерта, че никой от членовете на журито не знае чие име се крие зад проектите и уточни, че конкурсът е максимално обективен.\r\nЗдравков отбеляза и създаването на интерактивна карта на детските площадки. За спрените тръжни процедури за пл. \"Славейков\" и пл. \"Гарибалди\" главният архитект коментира, че има неточности в проектната документация, като е даден 14-дневен срок, в който да бъдат отстранени. По думите му след това обществените поръчки ще бъдат възобновени.\r\nВ отговор на въпрос къде трябва да стои високото строителство, главният архитект на София заяви, че сградите трябва да вървят като комплект и естествено да се образува „сити“ на входа на София около метростанцията на Интер Експо Център. „Считам, че мястото на високите сгради трябва да бъде там, където има транспортни връзки, защото цялостната концепция за придвижване пеша е насищането на функции на местата на метростанциите. Там, където има удобни пракинги, изградена и възможна довеждаща инфраструктура – ток, вода, канал“, каза още Здравко Здравков.\r\nЛюба АЛЕКСИЕВА", "date": "2017-05-22", "title": "Главният архитект на София Здравко Здравков обяви реституираните имоти за тиктакаща бомба (ОБЗОР)"}
{"url": "http://www.focus-news.net/news/2017/05/22/2397014/pazardzhik-zaribyavat-vodoemite-kray-reka-maritsa-v-rayona-na-grad-septemvri.html", "text": "В района на град Септември имаме няколко водоема, които се облагородяват и зарибяват. Това каза за  Васил Байлов, председател на Ловната дружинка в град Септември. Той обясни, че площта е около 95 декара. „През миналата година направихме зарибяване със сом и шаран. Сега можем да провеждаме дори риболовни състезания при откриването на сезона. Работим много добре с общинската власт, която е собственик на водоемите. Тя ни оказва пълно съдействие”, каза още Байлов. Той допълни, че през тази година е извършено ново зарибяване на водоемите. „Пуснати са около 5 000 шаранчета и малки каленичета. Това са водоеми, които се намират в близост до река Марица. В момента се облагородява целият район около водоемите. Тенденцията е там да стане парк за отдих, който да включва и възможности за риболов”, коментира Байлов.\r\nВаня НИКОЛОВА", "date": "2017-05-22", "title": "Пазарджик: Зарибяват водоемите край река Марица в района на град Септември"}
{"url": "http://www.focus-news.net/news/2017/05/22/2397015/apa-prezidentat-na-azerbaydzhan-prie-delegatsiya-ot-oae.html", "text": "Азербайджанският президент Илхам Алиев прие делегация от Обединените арабски емирства (ОАЕ), съобщи .\r\nДелегацията беше оглавена от министъра на външните работи и международно сътрудничество на Абу Даби. Цветан Петров", "date": "2017-05-22", "title": "APA: Президентът на Азербайджан прие делегация от ОАЕ"}
{"url": "http://www.focus-news.net/news/2017/05/22/2397016/makedoniya-spetsializiranata-prokuratura-iska-zamrazyavane-na-chast-ot-imotite-na-vmro-dpmne-bivshiyat-premier-gruevski-zapodozryan-za-prane-na-pari-i-zloupotreba-sas-sluzhebno-polozhenie-obzor.html", "text": "Специализираната прокуратура иска замразяване на част от имотите на ВМРО-ДПМНЕ, бившият премиер Никола Груевски заподозрян за незаконно финансиране, пране на пари и злоупотреба със служебно положение, предават . \r\nСпоред македонското издание на  в две от трите нови изследвания като главен заподозрян е бившият премиер и лидер на ВМРО-ДПМНЕ Никола Груевски. Първото разследване, под кодовото име „Талир“, се отнася за нелегално финансиране на ВМРО-ДПМНЕ през периода от 2009 до 2015 г., в него обект на разследване освен Груевски са още 13 висши държавни и партийни служители, имената на които не са обявени на пресконференцията на прокуратурата в Скопие. Заподозрените ще се разследват за злоупотреба с власт, служебно положение и пране на пари. Според първоначална преценката става дума за 4,9 млн. евро. Специализираната прокуратура твърди, че парите са били събирани чрез дарения, в разрез със закона, не са били върнати в държавата, а са използвани за закупуване на имоти, покриване на текущи ангажименти на партията, както и за хотелиерски и ресторантьорски услуги. \r\nВъв второто разследване, което се води под името „Траектория“, става дума за търгове за изграждане на пътищата Кичево – Охрид и Миладиновци – Щип, които са били спечелени от китайска компания и където е причинена щета на бюджета в размер на 155 млн. евро. След разследваните е Никола Груевски, тогавашния вицепремиер Владимир Пешевски и тогавашния министър за транспорт и връзки Миле Янакиевски.\r\nПоследното разследване е под името „Тревник“ и се отнася за изграждане на 3 вили в скопското село Зелениково. В този случай и тримата заподозрени се намират в роднинска връзка, а единият от тях е заподозрян и по друго разследване на Специализираната прокуратура. \r\nРадиото цитира изявление на служебния премиер Емил Димитриев, според който „това са опити да се компрометира ВМРО-ДПМНЕ, която като партия е действала и ще продължи да действа само на основата на закона“.  пише, че по случая „Талир“, за незаконното финансиране на ВМРО-ДПМНЕ, на разследване е подложен Никола Груевски. Според електронното  издание Специализираната прокуратура е обявила, че дневните заплащания по партийната сметка са се движели между 12 и 30 хил. евро. „24 Вести“ съобщава, че с парите, спечелени от незаконна дейност на ВМРО-ДПМНЕ, са сключени 78 договора за закупуване на недвижими имоти. Изданието твърди, че сред разследваните освен Груевски има и директори на Центъра за комуникации и генерални секретари, като се споменават имената Илия Димовски, Иво Котевски, Кирил Божинсовски, Емил Димитриев и Мартин Протогер. съобщава, че бившият премиер и лидер на ВМРО-ДПМНЕ Никола Груевски е заподозрян по два нови случая на Специализираната прокуратура. Телевизията съобщава, че разследването „Талир“ е най-широкомащабно от създаването на Специализираната прокуратура до момента. „Телма“ предава, че разследването „Траектория“, за изграждане на пътища на територията на Македония , е най-скъпият разследван проект и припомня, че част от преговорите с китайската фирма „Строител“ вече са били обявени от разкритията на лидера на опозицията Зоран Заев,. съобщава, че според Специализираната прокуратура лидерът на ВМРО-ДПМНЕ е заподозрян за пране на пари при изграждане на партийни сгради, китайски търгове за магистрали и пътища, както и незаконно строителство на вили. \r\nИзлъчващата на албански език скопска  предава, че Специализираната прокуратура е започнала разследване на финансирането на ВМРО-ДПМНЕ и задава въпроса дали  случаят „Талир“ ще замрази белия дворец на партията. Телевизията на етническите албанци съобщава, че според Специализираната прокуратура част от имотите, които партията е купила не са използвани за партийни цели, тъй като става дума за покупка на пасища и ниви.  съобщава, че Димовски, Протегер, Божиносвски и Димитриев са заподозрени заедно с Груевски за нелегално финансиране на партията. твърди, че членове на ВМРО-ДПМНЕ са плащали по 30 хил. евро на ден за нужди на партията, а на всеки 12 секунди от управлението е било реализирано по едно платежно. \r\nЕлектронното издание  цитира прокурорката Ленче Ристовска, която е заявила, че Специализираната прокуратура е готова да започне разследване срещу всяка една политическа партия, за която има информация за незаконно финансиране. \r\nБлизката до ВМРО-ДПМНЕ  предава, че новите разследвания  „Талир“, „Тревник“ и „Траектория“ целят разследването на председателя на ВМРО-ДПМНЕ за пране на пари на партията, злоупотреби при изграждането на магистрали и пътища и строителство на вили в Зелениково без получаване на съответните разрешителни.  цитира прокурорката Фатиме Фетаи, според която лидерът на ВМРО-ДПМНЕ е прал пари чрез партията като затова са заподозрени още 14 лица. цитира прокурорката Ленче Ритовска, която по време на пресконференция е заявила, че ако се правят опити за натиск върху свидетелите за заподозрените и обвинените ще се иска затвор. \r\nПревод и редакция: Мариела Русева", "date": "2017-05-22", "title": "Македония: Специализираната прокуратура иска замразяване на част от имотите на ВМРО-ДПМНЕ, бившият премиер Груевски заподозрян за пране на пари и злоупотреба със служебно положение (ОБЗОР)"}
{"url": "http://www.focus-news.net/news/2017/05/22/2396974/the-jerusalem-post-donald-tramp-zayavi-che-nikoga-ne-e-spomenaval-izrael-v-pregovorite-s-rusiya.html", "text": "Американският президент Доналд Тръмп заяви, че „никога не е споменавал думата „Израел“ в преговорите с руския министър на външните работи Сергей Лавров, предава .\r\nДумите на държавния глава на САЩ дойдоха по повод обвинения, че е разкрил класифицирана разузнавателна информация, получена от израелски източник. Цветан Петров", "date": "2017-05-22", "title": "The Jerusalem Post: Доналд Тръмп заяви, че никога не е споменавал Израел в преговорите с Русия"}
{"url": "http://www.focus-news.net/news/2017/05/22/2396978/voice-of-america-donald-tramp-se-nahvarli-na-iranskata-agresiya-po-vreme-na-poseshtenieto-si-v-izrael.html", "text": "Американският президент Доналд Тръмп нападна иранската агресия и военни амбиции по време на посещението си в Израел, коментира радио .\r\nТръмп заяви, че на фона на заплахите от страна на терористичната групировка „Ислямска държава“ и други групировки, страни като Иран спонсорират тероризма и подклаждат насилие в целия свят.\r\nДържавният глава на Съединените американски щати добави, че страната му и Израел могат да заявят в един глас, че на Иран никога не трябва да бъде разрешавано да притежава ядрено оръжие, както и че страната трябва да спре да финансира, третира и екипира терористи и бунтовници. Цветан Петров", "date": "2017-05-22", "title": "Voice of America: Доналд Тръмп се нахвърли на иранската агресия по време на посещението си в Израел"}
{"url": "http://www.focus-news.net/news/2017/05/22/2397002/tass-benyamin-netanyahu-zayavi-na-donald-tramp-che-za-parvi-pat-e-vidyal-realen-shans-za-mir-v-regiona.html", "text": "Израелският премиер Бенямин Нетаняху увери американския президент Доналд Тръмп, че за първи път е видял шанс за постигане на мир в региона на Близкия Изток, предава агенция , позовавайки се на местни медии.\r\n„Общите опасности превръщат враговете в партньори“, заяви Нетаняху, изразявайки готовност да работи с Тръмп по различни инициативи.\r\nПо-рано американският държавен глава в Ерусалим констатира сближаването на позициите на изплашените от Иран арабски страни и Израел. Цветан Петров", "date": "2017-05-22", "title": "ТАСС:  Бенямин Нетаняху заяви на Доналд Тръмп, че за първи път е видял реален шанс за мир в региона"}
