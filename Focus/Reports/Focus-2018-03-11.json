{"url": "http://www.focus-news.net/news/2018/03/11/2498316/ria-novosti-ministarat-na-otbranata-na-sasht-izkomentira-poslanieto-na-vladimir-putin.html", "text": "Министърът на отбраната на САЩ Джеймс Матис смята, че в посланието си към Федералното събрание на Русия президентът на страната Владимир Путин е показал стремеж за разсейване на напрежението с НАТО, предава РИА Новости, като се позовава на съобщение от пресслужбата на Пентагона.\r\n„Слушах речта на президента Путин и, както много от нас, се съсредоточих на последната трета (за новите руски оръжия). Първите две трети явно се отнасяха до вътрешни проблеми, както и до възможностите да се разсее напрежението между страните от НАТО, западните страни... и Русия“, заяви Матис.\r\nТретата част на посланието, според думите на Матис, го е разочаровала. Въоръжението, което е представил Путин, продължава да е в процес на разработка и засега не променя съотношението на силите, добави министърът на отбраната на САЩ. „Плащат ми, за да правя стратегически оценки... Бих казал, че не виждам никаква промяна във военния потенциал на Русия и до всички системи, за които говори Путин, има няколко години“, подчерта той.\r\nКакто агенция „Фокус“ вече информира, в посланието си към Федералното събрание на Русия на 1 март, Путин представи най-новите видове руско оръжие, които нямат аналог по света. Това са ракетният комплекс „Сармат“, подводните безпилотни апарати, крилата ракета с ядрена енергоустановка, авиационен ракетен комплекс „Кинжал“, лазерно и хиперзвуково оръжие.\r\nПревод и редакция:", "date": "2018.03.11", "title": "РИА Новости: Министърът на отбраната на САЩ изкоментира посланието на Владимир Путин"}
{"url": "http://www.focus-news.net/news/2018/03/11/2498289/vidin-obyaveno-e-bedstveno-polozhenie-v-selo-inovo.html", "text": "Обявено е бедствено положение в село Иново. Това съобщиха от пресцентъра на Община Видин. Кметът на общината Огнян Ценков обяви със заповед бедствено положение за селото. Заповедта бе издадена днес и влезе в сила от 16.00 часа. Тя е във връзка с провеждането на аварийно-възстановителни работи, с цел ограничаване на последствията от скъсана дига в района на село Иново, вследствие на усложнена хидрометеорологична обстановка – валежи от дъжд и интензивно снеготопене и повишени нива на водните басейни и водосборите на реките.\r\nПроблемът възникна преди обяд и при огледа се установи, че на около километър от моста на главния път на дигата откъм с. Иново има пробойна. Едната част от водата в събирателния канал се излива в землището на селото (земеделски земи). По този повод Общинският щаб за защита при бедствия проведе две заседания, ръководени от заместник-кмета на Община Видин инж. Цветан Асенов. Щабът възложи и бе направено геодезическо заснемане на района, на първите къщи в близост до разлива, на дигата и нивото на водата в нея. Това се налага, за да може да се обсъдят най-ефективните мерки за справяне със ситуацията и възстановяване на дигата. „До дигата към този момент не е възможно да се пристъпи отникъде, с никаква техника“, каза инж. Цветан Асенов. „Ще се търси временно решение на проблема. Достъп до къщите има и може да се предприемат действия за малка предпазна дига, за да се защити населението на Иново“, обясни инж. Асенов. Пътят между земеделската земя и къщите е годен за преминаване на тежка техника и ако се наложи ще бъде направена превантивно малка дига, водата ще остане в разливната зона и няма да има никаква опасност за хората, допълни заместник-кметът.\r\nНа заседанието на Общинския щаб в 17.30 часа присъства и областният управител на Видин Албена Георгиева. „Към момента продължава да се наблюдава дигата, това ще продължи през цялата нощ, с усилията на „Напоителни системи“. Най-важното, което трябва да се каже в случая е, че няма опасност за населението“, заяви тя по повод ситуацията в Иново.\r\nСпоред заповедта Щабът за изпълнение на Общинския план за защита при бедствия преминава на непрекъснат режим на работа. Кметът на кметство Иново уведомява населението за създалата се обстановка. От страна на „Напоителни системи“ - Видин трябва да се осигури постоянно наблюдение на критичните участъци, както и необходимата техника и специалисти за извършване на аварийно-възстановителните дейности. Районното управление към ОДМВР - Видин, със съдействието на сектор „Пътна полиция“ ще организира предоставяне на своевременна информация за състоянието на пътната мрежа на територията на кметство Иново и при необходимост ще ограничи достъпа на граждани до засегнатите от наводнението участъци.\r\nИнформация за обстановката и за хода на спасителните и неотложни работи ще се докладва на всеки два часа, а при възникнала ситуация – незабавно. При необходимост ще се активира и Доброволното формирование към Община Видин.\r\nСрокът за действие на бедственото положение е до отпадане на обстоятелствата, послужили за основание за обявяването на бедствено положение за част от територията на Община Видин, но не повече от 7 дни.", "date": "2018.03.11", "title": "Видин: Обявено е бедствено положение в село Иново"}
{"url": "http://www.focus-news.net/news/2018/03/11/2498290/plovdiv-3d-prozhektsiite-v-planetariuma-na-prirodonauchniya-muzey-sa-vremenno-preustanoveni-poradi-tehnicheski-prichini.html", "text": "3D прожекциите в Планетариума на Регионален природонаучен музей-Пловдив са временно преустановени, поради технически причини. Това съобщиха за Радио „Фокус“ – Пловдив от културната институция. Прожекциите ще бъдат възобновени на 15 март. Всички часове за прожекции се запазват, както са обявени, с разликата, че 3D прожекциите са заменени с такива във формат 2D. До 15 март всички желаещи да посетят Планетариума, могат да гледат филм в стандартен формат в 10.30, 12.00, 13.30, 15.00 и 16.00 часа.\r\nОт Природонаучния музей в Пловдив съобщиха още, че на 16 март културната институция ще бъде затворена за посетители, поради планов ремонт на електропреносната мрежа.\r\nТони МИХАЙЛОВ", "date": "2018.03.11", "title": "Пловдив: 3D прожекциите в Планетариума на Природонаучния музей са временно преустановени, поради технически причини"}
{"url": "http://www.focus-news.net/news/2018/03/11/2498286/blagoevgrad-oblastnata-direktsiya-na-mvr-e-na-6-to-myasto-po-broy-registrirani-prestapleniya-prez-2017-godina.html", "text": "ОДМВР - Благоевград е на 6-то място по брой регистрирани престъпления в страната през 2017 година. Това съобщиха за Радио „Фокус“- Пирин от ОД на МВР- Благоевград. Регистрирани са 3 698 престъпления, като по криминална линия те са 3 245 , а по икономическа – 453. Доминираща престъпност за периода са престъпленията против собствеността – 1634, в частност кражбите – 1294. На второ място са общоопасните престъпления – 1241, в частност престъпленията по транспорта – 655. Престъпленията против личността са 149. „Въпреки усложнената оперативна обстановка през 2017 г. ОДМВР - Благоевград постигна добри резултати в разкриваемостта на престъпленията - 49,43%, като средното за страната е (45,93%). Разкрити са 344 престъпления, регистрирани в предходни периоди“, се посочва в отчета на дирекцията. В ОДМВР - Благоевград са установени 1632 лица като извършители на престъпления на територията на дирекцията. Установени са 545 лица извършители на престъпления против собствеността през разглеждания период, от които 434 са извършителите на кражби и 22 на грабежи. Общо 59 са извършителите на престъпления против личността. Установените извършители на: ПЗО са 9 лица, а на хулиганства 14 лица. По криминална линия са разкрити 1709 престъпления т.е. 52,67% на разкриваемост, което е с 5,09 пункта над средното за страната (47,58%).\r\nОт ОДМВР- Благоевград отчитат добри резултати в разкриваемостта на криминалните престъпленията през 2017 година. По отношение на пътния травматизъм се наблюдава намаление на тежките ПТП с 20,88%. Регистрирани са с 76 броя по-малко тежки ПТП. Загинали са 26 души, а с 82 по-малко са ранените участници в движението. Престъпленията против транспорта заемат най-голям дял от общоопасните. Те не са същински криминални престъпления, но имат изключително значение за превенцията на пътя. Разкриваемостта е изключително висока 85,04%. Наблюдава се намаление в регистрираните такива.\r\nЛора КАЛЧЕВА", "date": "2018.03.11", "title": "Благоевград: Областната дирекция на МВР е на 6-то място по брой регистрирани престъпления през 2017 година"}
{"url": "http://www.focus-news.net/news/2018/03/11/2498295/ria-novosti-rusiya-shte-bade-predstavena-ot-yuliya-samoylova-na-evroviziya-2018.html", "text": "Певицата Юлия Самойлова ще представлява Русия на конкурса „Евровизия-2018“ , предава РИА Новости.\r\nСамойлова трябваше да участва на „Евровизия-2017“ в Киев с песента Flame Is Burning (Пламък гори), но силите за сигурност на Украйна ѝ забраниха да влезе на територията на страната заради неин концерт в Крим. \r\n„Евровизия-2018“ ще премине в Лисабон между 8 и 12 май и на него ще участват представители на 43 страни. Победител през 2017 стана португалецът Салвадор Собрал.  Виктор Турмаков", "date": "2018.03.11", "title": "РИА Новости: Русия ще бъде представена от Юлия Самойлова на „Евровизия-2018“"}
{"url": "http://www.focus-news.net/news/2018/03/11/2498299/veliko-tarnovo-116-godini-ot-sazdavaneto-si-shte-otbelezhi-turistichesko-druzhestvo-trapezitsa-1902-s-golyam-kontsert.html", "text": "116 години от създаването си ще отбележи Туристическо дружество „Трапезица – 1902“ с голям концерт. Събитието ще се проведе на 17 март, когато е и рождения ден на сдружението, в Голяма зала на Община Велико Търново, разказа за Радио „Фокус“ – Велико Търново Георги Димитров, секретар на ТД „Трапезица 1902“. В концерта ще се включат Туристическите хорове на сдружението и Детската вокална група. „Поканили сме гости. Изпълнения ще представят хорове от Варна, Стара Загора, Горна Оряховица и Плевен. Поздравът ни ще се проведе от 17.00 до 20.00 часа в събота, на 17-ти“, обясни още Георги Димитров. Концертът е част от програмата на Община Велико Търново по случай Празника на старата столица – 22 март.\r\nЛуиза ТРАНЧЕВА", "date": "2018.03.11", "title": "Велико Търново: 116 години от създаването си ще отбележи Туристическо дружество „Трапезица – 1902“ с голям концерт"}
{"url": "http://www.focus-news.net/news/2018/03/11/2498294/muzeyat-v-panagyurishte-predstavya-kartini-na-olga-bradistilova-v-dupnitsa.html", "text": "Картини от фонда на Исторически музей-Панагюрище отпътуваха за Общинска художествена галерия в град Дупница, съобщиха за Радио „Фокус“ – Пазарджик от музея. Изложбата, състояща се от 42 творби, на известната българска художничка Олга Брадистилова, ще остане в галерията в Дупница до 12 април 2018 година. Олга Брадистилова работи в областта на портрета, пейзажа и натюрморта. Тя е дъщеря на генерал лейтенант Стою Брадистилов.", "date": "2018.03.11", "title": "Музеят в Панагюрище представя картини на Олга Брадистилова в Дупница"}
{"url": "http://www.focus-news.net/news/2018/03/11/2498291/fox-news-direktorat-na-tsru-zayavi-che-sasht-shte-otkriyat-otgovor-na-novoto-rusko-orazhie.html", "text": "Директорът на ЦРУ Майк Помпео заяви, че САЩ ще намерят защита от новото руско оръжие, предаде  Fox News.\r\nКоментирайки посланието на президента на Русия Владимир Путин пред Федералното събрание, по време на което той демонстрира новите видове руско оръжие, Помпео заяви, че ЦРУ „буквално не е изненадано от нищо“.\r\n„Ние следим това внимателно, както и нашите колеги от Пентагона. Американците могат да бъдат уверени, че ние знаем добре за руските оръжейни програма“, допълни той.\r\nДиректорът на ЦРУ подчерта, че при усъвършенстване на системите на въоръжение на Русия или Китай, САЩ ще осигури адекватен отговор.  Виктор Турмаков", "date": "2018.03.11", "title": "Fox News: Директорът на ЦРУ заяви, че САЩ ще открият отговор на новото руско оръжие"}
{"url": "http://www.focus-news.net/news/2018/03/11/2498298/ivaylo-gotsev-sotsialno-zveno-simitli-predstoi-skoro-da-razkriem-dva-novi-tsentara-tsentar-za-obshtestvena-podkrepa-i-tsentar-za-sotsialna-rehabilitatsiya-i-integratsiya.html", "text": "Предстои скоро да разкрием два нови центъра – Център за обществена подкрепа и Център за социална рехабилитация и интеграция. Това каза за Радио „Фокус“ – Пирин Ивайло Гоцев, ръководител на Социалното звено към Община Симитли. Той обясни, че в момента имат нови проектни предложения, за които очакват скоро да получат информация дали са одобрени. „Силно се надявам, че това ще се случи, защото Община Симитли последователно работи в посока подобряване качеството на предоставянето на социалните услуги. Тези нови проекти са свързани именно с това – да обхванем хора, които до този момент не сме успели да обхванем и са останали извън обсега на социалните услуги. Освен това работим за разкриването на нови услуги, които са залегнали в Общинската стратегия за развитие в изпълнението на годишния ни план за 2018 година“, каза още Гоцев. Той добави, че това са услугите, които най-вече са фокусирани върху почасовото предоставяне на услуги от специалисти и услуги, които да обхванат лица, деца и техните семейства. „Дори бих могъл да конкретизирам какво имам предвид. Смятаме да разкрием две нови социални услуги чрез промяна, която готвим. Това са Център за обществена подкрепа и Център за социална рехабилитация и интеграция. Тези две нови услуги ще бъдат съпътстващи и ще допълнят целия спектър от социални услуги, които Община Симитли предоставя“, подчерта Гоцев. \r\nЛивия НИНОВА", "date": "2018.03.11", "title": "Ивайло Гоцев, Социално звено – Симитли: Предстои скоро да разкрием два нови центъра – Център за обществена подкрепа и Център за социална рехабилитация и интеграция"}
{"url": "http://www.focus-news.net/news/2018/03/11/2498301/angel-shumanov-kmet-na-s-akandzhievo-obsht-belovo-sgradata-na-bivsheto-uchilishte-v-seloto-e-seriozno-povredena.html", "text": "Сградата на бившето училище в село Аканджиево е сериозно повредена, каза за Радио „Фокус“ – Пазарджик кметът на беловското село Ангел Шуманов. Той обясни, че в резултат на намаляването на населението и недостатъчния брой деца, училището в село Аканджиево е било закрито. Сградата е била продадена, но не се използва, в резултат, на което се руши. „За съжаление, не се реализираха идеите да се предлагат социални услуги в сградата или да се направи винарска изба. Намеренията на купувача не се осъществиха и сградата е сериозно повредена, дори не подлежи на ремонт, а трябва да бъде съборена. Подобна е и ситуацията със старите казарми на територията на селото. Всичко е разграбено и унищожено“, коментира Шуманов. Той добави, че в близост до сградата на бившето училище се изгражда спортна площадка. Кметът на село Аканджиево обясни, че идеята да се направи пазар на производителя също не е осъществена, тъй като до населеното място има села, в които винопроизводството е доста по-развито и Аканджиево няма да издържи на конкуренцията.\r\nВаня НИКОЛОВА", "date": "2018.03.11", "title": "Ангел Шуманов, кмет на с. Аканджиево, общ. Белово: Сградата на бившето училище в селото е сериозно повредена"}
{"url": "http://www.focus-news.net/news/2018/03/11/2498097/predstoyashti-sabitiya-v-stranata-za-11-mart-agentsiya-fokus.html", "text": "***\r\nОт 10.00 часа в зала „Вихрен“ на Интер Експо Център ще се проведе редовното Общо събрание на Тръст „Синя България“. \r\n***\r\nОт 10.30 часа в Дома на киното Вим Вендерс ще представи лично филма \r\n„КАТЕДРАЛИ на КУЛТУРАТА 3D“. \r\n***\r\nОт 11.00 часа на ул. „Христо Белчев“ 3 (Ahub) Сдружение „Здраве без граници“ ще представи социологическо проучване на тема „Тенденции, нагласи към ХИВ и проблемите на хората, живеещи с ХИВ“. \r\n***\r\nОт 19.00 часа в зала „България“  ще се състои вторият концерт от цикъла „Годишните времена“ на трикратно номинирания за Оскар композитор Филип Глас в изпълнение на цигуларя Димитър Буров, камерен ансамбъл „Софийски солисти“ и солисти на Софийската филхармония. Диригент – Пламен Джуров.  \r\n***\r\nОт 11.00 до 19.00 часа в Гранд мол - Варна ще бъдат раздавани брошури и рекламни материали по повод инициативата на студентите по дентална медицина в града, която е под надслов: Погрижи се за венците си!“. \r\n***\r\nОт 17.00 часа във Възнесенската църква храм - паметник „Св. Софроний, епископ Врачански“ всенощно бдение ще оглави Негово високопреосвещенство Врачанският митрополит Григорий.\r\n***\r\nОт 16.00 часа,  в Огледалната зала „Нели Божкова“ ще се проведе концерт със свободен вход по повод 75-годишнината от спасяването на българските евреи от холокоста.\r\n***\r\nОт 10.30 часа с водосвет за здраве и благополучие ще бъдат открити конните надбягвания в местността „Орехите“ край карловското село Иганово. В 10.45 часа присъстващите се станат свидетели на ритуала „Захранване на животните“. Същинското състезание с коне ще стартира в 11.00 часа с конни кушии и теглене на товар.\r\n***\r\nОт 09.00 часа в храм „Св. Марина“ Знеполският епископ Арсений ще оглави св. Василиева литургия в Трета Неделя на Великия пост – Кръстопоклонна. \r\n***\r\nОт 11.00 часа пред Паметника на благодарността ще бъдат отбелязани 75 години от спасяването на българските евреи от депортация в нацистките лагери.\r\n***\r\nОт 11.00 часа, Държавен куклен театър – Сливен ще представи на своята публика спектакъла „Кой доведе пролетта“.", "date": "2018.03.11", "title": "Предстоящи събития в страната за 11 март (Агенция „Фокус“)"}
{"url": "http://www.focus-news.net/news/2018/03/11/2498098/pregled-na-osnovnite-temi-v-svetovniya-pechat-agentsiya-fokus.html", "text": "САЩ заявиха, че Северна Корея трябва да предприеме „конкретни действия“ за да демонстрира своята готовност за денуклеаризация, преди да бъде насрочена дата за срещата между Доналд Тръмп и Кем Чен-ун, пише The Korea Herald. Изявлението е направено от говорителя на Белия дом Сара Сандърс.\r\n„Нека не забравяме, че Северна Корея обеща нещо. Те обещаха денуклеаризация, общаха да спрат ядрените и ракетни опити и признаха, че няма проблем ние да продължим своите военни учения“ с Южна Корея, заяви говорителят, като поясни, че това е постигнато с „нула отстъпки“ от страна на САЩ. „И въпреки това тази среща няма да се състои без конкретни действия, които да докажат обещанията, направени от Северна Корея“, подчерта Сандърс. \r\nВ четвъртък следобед (ранните часове на петък българско време – бел. пр.), бе съобщено, че посетилият Пхенян южнокорейски дипломат Чън Ей-йън носи съобщение за американския президент, в което севернокорейският лидер е поискал среща с Тръмп и е изразил готовност да преустанови ракетните и ядрени тестове на страната, като в същото време е показал разбирането си, че САЩ и Южна Корея ще продължат по план с предстоящите двустранни военни учения. От Белия дом разкриха, че президентът е приел поканата, но в същото време е подчертал, че политиката на „максимален натиск“ срещу Пхенян няма да бъде спирана, поне за момента. \r\n*** След като американския президент Доналд Тръмп прие поканата за среща със севернокорейския лидер Ким Чен-ун, Белият дом започна планиране на събитието, което е толкова високорисково и неочаквано, че според някои то няма да се проведе, коментира The New York Times. Американската администрация вече разглежда възможносите, като според високопоставени лица, най-вероятното място за среща е Домът на мира, намираща се в Демилитаризираната зона сграда, построена със специалната цел за провеждане на срещу между официални лица от двете Кореи. Според някои обаче, севернокорейският лидер може и да промени решението си или наруши дадените обещания за спиране на ядрените и ракетни тестове. Изданието коментира, че досегашната политика на Вашингтон спрямо Северна Корея е била агресивна и разчитаща най-вече на санкции, но Белия дом ще трябва да научи и дипломатичния език за срещата. \r\nСпоред Даниел Ръсел, съветник за Азия на бившия президент Барак Обама, решението на Тръмп да приеме толкова бързо срещата е било може би грешно, тъй като предложенията на Пхенян никога не идват без „дребен шрифт“ и „подводни камъни“, които трябва да бъдат проучени. „Да се надяваме, че кампанията на натиск е дала ефект, но не трябва да празнуваме предварително“, смята Даниел. \r\nНякои от съюзниците на президента обаче бяха хванати изненадани от скоростното решение на Тръмп, отбелязва изданието. Така например държавният секретар Рекс Тилърсън се намира на обиколка в Африна, когато бе направено разкритието за срещата.\r\n*** Руският президент Владимир Путин предположи в рамките на ново интервю, че хора от различна етническа принадлежност, но с руско гражданство, може да са стоящите зад евентуалната  намеса на президентските избори в САЩ от 2016 г., пише The Hill. \r\nПред телевизия NBC, държавният глава заяви, че САЩ отказват да работят в сектора на киберсигурността с Русия и вместо това „хвърлят 13 руснаци на медиите“. \r\n„Може би не са дори руснаци, а украинци, татари или евреи, но с руско гражданство, това трябва да бъде проверено“, посъветва Путин. „Може би има двойно гражданство или зелена карта, може американци да са им платили за това“, смята още президентът. \r\nИзказването му предизвика реакция, като израелският народен представител Ксения Светлова призова Израел да осъди „острия“ коментар на Путин. „Ако Израел не защити еврейски народ, никой няма да го направи“, подчерта тя. \r\nИ все пак, отбелязва изданието, руският президент заяви, че „не ме интересува“ дали руснаци са повлияли на изборите от 2016 г. „И какво ако са руснаци? Има 146 милиона руснаци, какво от това? Не ме интересува“, подчерта Путин. \r\nИзданието припомня, че през февруари водещият делото за евентуална руска намеса на американските президентски избори от 2016 г. Робър Мюлер повдигна обвинения срещу 13 руснаци във връзка с разследването. \r\n*** 22-годишен палестинец е убит при сблъсъци с израелската армия на Западния бряг, заявиха от палестинския Червен полумесец, пише вестник Haaretz. Той е идентифициран като Амир Омар Шахада, като е станало ясно, че той е бил прострелян в гърдите, а с него е имало и 16-годишно момче, което е било простреляно в крака, разкриха още от Палестинската автономия. 22-годишният мъж е откаран в болница в критично състояние, където по-късно е загинал от раните си. Според говорител на Червения полумесец, инцидентът е започнал при конфронтация между израелски заселници и жители на палестинско село, като официални лица от Автономията заявиха, че сблъсъкът започнат от заселниците. Според изданието малко след това е пристигнала армията, която най-вероятно е стреляла в тяхна защита. Вестникът обаче припомня, че това е втори загинал палестинец в рамките на 24 часа, след като в петък бе застрелян 24-годишен жител на Хеброн, също починал от раните си в болница.", "date": "2018.03.11", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/03/11/2498287/albena-georgieva-oblasten-upravitel-na-vidin-nyama-opasnost-ot-zamarsyavane-na-piteynata-voda-na-bregovo.html", "text": "Към момента няма опасност от замърсяване на питейната вода на Брегово. Хората трябва да са спокойни. Това заяви управителят на Видинска област Албена Георгиева след извънредно заседание на кризисния щаб, предаде БНР.\r\nОбявеното бедствено положение обаче остава до нормализирането на обстановката. „Беше ни докладвано от представители на ВиК Видин, че опасност от замърсяване на питейната вода за момента няма. Има помпена станция, която е в близост до залетите площи, но към нея е прекъснато електроподаването. Вода към населението се подава от помпена станция „Брегово 1“. Тя работи, така че на този етап няма никакво притеснение за населението“, каза Георгиева.\r\nСлужители на Районната служба „Пожарна безопасност и защита на населението“ във Видин са извършили оглед на дигите на река Тимок край Брегово. Набелязани са критичните участъци, като е разширен процепът в една от тях за по-бързо оттичане на водата обратно в Тимок. След като премине проблемната ситуация, от Напоителни системи ще предприемат мерки за заздравяване на дигите.", "date": "2018.03.11", "title": "Албена Георгиева, областен управител на Видин: Няма опасност от замърсяване на питейната вода на Брегово"}
{"url": "http://www.focus-news.net/news/2018/03/11/2498302/reuters-papa-frantsisk-izrazi-zagrizhenostta-si-otnosno-natsionalisticheskata-politika-diktuvana-ot-straha.html", "text": "Папа Франциск изрази загрижеността си относно националистическата политика, продиктувана от страха. Той изказа това мнение една седмица след парламентарните избори в Италия, на които доминираха десните-популистки партии, предава Reuters.\r\nПонтификът, който направи защитата на имигрантите основна своя кауза, не е пояснил дали визира изборите, но това може да се счита, смята американската агенция, за силна критика към десните италиански партии, които използваха силна антиимиргрантска риторика по време на предизборната кампания.\r\n„Днес светът е обвит от страх. Това е древна болест. И страхът често се обръща в омраза към чужденците, различните и бедните“, заяви папа Франциск.\r\n„Има страни, в които плановете са основани на борба срещу такива хора“, заяви още той, без да посочва отделни държави. \r\nПревод и редакция:", "date": "2018.03.11", "title": "Reuters: Папа Франциск изрази загрижеността си относно националистическата политика, диктувана от страха"}
{"url": "http://www.focus-news.net/news/2018/03/11/2498099/afp-stiv-banan-kazva-pred-frenskata-krayna-desnitsa-che-istoriyata-e-na-nasha-strana.html", "text": "Бившият съветник на американския президент Донал Тръмп по време на предизборната му кампания Стив Банън заявява пред конференция на карайнодесния Национален фронт на Марин Льо Пен, че „историята е на наша страна“, предава AFP.\r\n„Вълната на историята е с нас и ще ни води към победа след победа, след победа“ казва бившият директор на Breitbart News на конференцията, която се провежда в град Лил.\r\n„Нека  ви наричат расисти, нека ви наричат ксенофоби, нека ви наричат нативисти. Носете го като бадж на гордостта.  Защото всеки ден ние ще ставаме по-силни, а те по-слаби“ , продължава той и предизвиква силните аплодисменти на делегатите.\r\nБанън  многократно изказва подкрепата си за крайнодесните партии в Европа\r\n„Вие спорите за суверенитет и те ви наричат нативист, вие спорите за вашата свобода и те ви наричат ксенофоб.  Вие спорите за вашата страна и те ви наричат расист. Но дните на този натиск свършиха“, добавя той в отговор на изказване на Марин Льо Пен, че „не става дума за спор ляво срещу дясно“, обвинявайки медиите, че ги държат извън властта. Юлиян Марков", "date": "2018.03.11", "title": "AFP: Стив Банън казва пред  френската крайна десница, че „историята е на наша страна“"}
{"url": "http://www.focus-news.net/news/2018/03/11/2498293/ria-novosti-iranskite-spasiteli-shte-dostignat-do-myastoto-na-samoletnata-katastrofa-sled-chasove.html", "text": "Иранските спасители ще успеят да достигнат до мястото на крушението на турския частен самолет, разбил се в  западната част на страната, не по-рано от три часа, предава РИА Новости.\r\nПо данни на председателя на Турция червен полумесец Керем Кънък иранските спасители ще успеят да достигнат до останките от самолета едва след 3-4 часа. „Метеорологичните условия са много лоши“, уточни той.  Виктор Турмаков", "date": "2018.03.11", "title": "РИА Новости: Иранските спасители ще достигнат до мястото на самолетната катастрофа след часове"}
{"url": "http://www.focus-news.net/news/2018/03/11/2498288/reuters-nyama-otseleli-patnitsi-sled-samoletnata-katastrofa-v-iran.html", "text": "По данни на Турския червен полумесец всичките осем пътници на катастрофиралия в Иран частен самолет, принадлежащ на турската компания „Басаран Холдинг“ са загинали, предава  Reuters.\r\n„Най-малко един от пътниците е член на семейството на бизнесмена Хюсеин Басаран“, заяви директорът на Турския червен полумесец Керем Кънък. По-рано турските медии съобщиха, че дъщерята на Басаран и седмина нейни приятелки да се връщали от екскурзия в Дубай. \r\nВ самолета е имало и трима души екипаж.  Виктор Турмаков", "date": "2018.03.11", "title": "Reuters: Няма оцелели пътници след самолетната катастрофа в Иран"}
{"url": "http://www.focus-news.net/news/2018/03/11/2498292/vrachanskiyat-mitropolit-grigoriy-se-pomoli-za-bedstvashtite-v-obshtina-hayredin.html", "text": "Да се избавят от беди и от всяко злощастие хората от бедстващите села в община Хайредин – за това се помоли днес Врачанският митрополит Григорий, съобщиха от Врачанска Света Митрополия. Специалните молитви бяха отправени по време на празничната света литургия в Неделя Кръстопоклонна, в която се чества и духовният закрилник на Враца св. Софроний Врачански. Литургията бе отслужена в храма “Св. Възнесение”, известен в годините и като Възнесенска църква “Св. Софроний Врачански”. Врачанският владика се помоли за бедстващите хора по време на проскомидията и на сугубата ектенията в литургията, както и на тържествения молебен, който бе отслужен като част от общоградското тържество.", "date": "2018.03.11", "title": "Врачанският митрополит Григорий се помоли за бедстващите в община Хайредин"}
{"url": "http://www.focus-news.net/news/2018/03/11/2498300/kurir-makedoniya-liderat-na-vmro-dpmne-e-provel-sreshta-s-amerikanskiya-poslanik-v-makedoniya-i-senator-kris-marfi.html", "text": "Председателят на македонската опозиционна партия ВМРО-ДПМНЕ в неделя проведе среща с американския сенатор от Демократическата партия Крис Мърфи и посланика на САЩ в Македония Джес Бейли, предава приближеното към бившето ръководство на ВМРО-ДПМНЕ скопско електронно издание „Курир“.\r\nНа срещата е обсъждано двустранното партньорство между двете страни и надграждането му с нови форми на сътрудничество в посока на реализирането на стратегическите интереси на Македония, както и актуалната обществено-политическа ситуация в страната, пише изданието.\r\nПредседателят на ВМРО-ДПМНЕ е посочил, че САЩ е приятелска държава на Македония, която трябва да подкрепи стремежите й за присъединяване към НАТО. Освен това Мицковски е подчертал, че партията поддържа и влизането на страната в Европейския съюз, за постигането на което, според неговото мнение, правителството на СДСМ трябва да положи по-сериозни усилия в реформирането на съдебната и образователната система и да окаже по-голяма поддръжка за бизнес сектора.\r\nМицковски е добавил, че правителството трябва да се посвети на реформите, които са истински важни за гражданите и насърчаването на жизнения стандарт, за сметка на ретроградните процеси, политическия терор и отварянето на сензационни теми, които не носят добро на държавата и я връщат назад, като внасят разделение в гражданското общество.\r\nПо отношение на спора за името той е повторил позициите на ВМРО-ДПМНЕ по този ключов въпрос, като е обяснил, че е необходим сериозен ангажимент от страна на правителството въпреки публичните спорове и промяната на позиции.\r\nПревод и редакция:", "date": "2018.03.11", "title": "„Курир“ (Македония): Лидерът на ВМРО-ДПМНЕ е провел среща с американския посланик в Македония и сенатор Крис Мърфи"}
{"url": "http://www.focus-news.net/news/2018/03/11/2498103/tass-rusiya-izprobva-uspeshno-hiperzvukovite-raketi-kinzhal.html", "text": "Русия изпробва успешно  хиперзвуковите ракети „Кинжал“, предава ТАСС.\r\nИзтребител -прехващач МиГ-31 на Военнокосмическите сили на Русия е изпълнил учебно-боен  пуск на хиперзвукова аеробалистична ракета „Кинжал“, която е попаднала в целта на полигона, съобщава Министерство на отбраната на Руската федерация.\r\nСамолетът е излетял от летище в Южния военен окръг в рамките на опитно-бойно дежурство. „Пускът е минал нормално и хиперзвуковата ракета е поразила целта на полигона‘ се казва в съобщението.\r\nКомплексът „Кинжал“ е предназначен за унищожение на наземни и морски цели. Създаден е на база на самолета МиГ-31, който е снабден с високоточна хиперзвукова ракета, която гарантира нанасяне на удари по цели разположени на повече от 2 хиляди километра без да попада в обсега на противниковата противовъздушна отбрана. Юлиян Марков", "date": "2018.03.11", "title": "ТАСС: Русия изпробва успешно  хиперзвуковите ракети „Кинжал“"}
{"url": "http://www.focus-news.net/news/2018/03/11/2498105/darzhavata-shte-se-grizhi-za-yazovirite-koito-obshtinite-ne-sa-v-sastoyanie-da-poddarzhat-obzor.html", "text": "Правителството отпусна 3 млн. лв. на община Хайредин за ремонт на язовирите в общината. Това стана ясно на извънредно заседание в Министерския съвет, свикано от премиера Бойко Борисов за обсъждане на мерки за гарантиране на сигурността на населението заради преливането на язовири в страната. В заседанието участваха също директорът на ГД „Пожарна безопасност и защита на населението“ – МВР Николай Николов, заместник-председателят на ДАМТН Кирил Войнов, както и областните управители на Враца и на Монтана. „Искам да решим този въпрос с язовирите днес, хората да отидат да го направят, не може през 2-3 години да си говорим едно и също“, аргументира решението премиерът по време на заседанието.\r\nНа брифинг след заседанието директорът на ГД „Пожарна безопасност и защита на населението“ главен комисар Николай Николов заяви, че рисковата ситуация на язовир „Рогозен 1“ в Община Хайредин е преодоляна. По думите му от полунощ до 6.00 ч. в събота сутринта нивото на язовира е паднало с 28 см. Той подчерта, че нивата на всички реки в страната задържат пълноводие, все още под код червен. При река Скът при Мизия от сутринта нивото е вдигнато с 6 см. Николов посочи, че до обяд очаква да достигне своя максимум, който ще бъде с 40 см по-ниско от опасната кота на преливане. Според него обаче няма проблем за населението. Той подчерта, че не очаква преливане на реките в страната, но въпреки това организацията на правителството, областните управители и на кметовете на населени места продължава. \r\nЕнергийният министър Теменужка Петкова посочи, че незабавно се включват екипи на Предприятие „Язовири и каскади“, които ще окажат помощ, така че дейностите по отстраняване на авариите да започнат още днес. \r\nМинистърът на икономиката Емил Караниколов заяви, че премиерът е възложил на няколко министри, в това лице и на него, до сряда да подготвят законопроект за изменение на няколко закона. Промените ще засягат основно Закона за водите, в който ще бъде дадена възможност на общините в кратък срок да изразят своето мнение дали могат да управляват язовирите, които са тяхна собственост. В случай, че те не могат да извършат това нещо, същите ще бъдат прехвърлени в управление на българската държава. \r\nОбластният управител на Враца Малина Николова подчерта, че без помощта на правителството не е имало как да се справят с възстановяването на критичната инфраструктура в областта. От своя страна кметът на Хайредин Тодор Алексиев също благодари на всички институции, участвали в овладяването на критичната ситуация на територията на общината, в която вече трето денонощие е обявено бедствено положение. \"Искам да благодаря и на премиера Бойко Борисов, който след един дълъг разговор вчера вечерта, днес своевременно реагира и нещата се случиха така, че ние да си свършим работата и да не застрашаваме живота на хората. \r\nВицепремиерът Томислав Дончев подчерта, че е време да има централизирана структура, която да поеме грижата в предаварийна, сложна ситуация, да е в състояние да реагира веднага, с капацитет и техника, без необходимост от дълги сложни процедури, да осигурява техническа годност на съоръженията. Той обясни, че по-голямата част от отпуснатите 3 млн. лв. ще бъдат разходвани за реконструкция на преливника на един от язовирите и други дейности по цялата каскада от язовири.\r\nМалко по-късно стана ясно, че премиерът Бойко Борисов е разпоредил да бъде направен оглед на язовир „Рогозен 1“, за да бъдат издадени предписания за неговото аварийно укрепване. На място присъстваха заместник-министърът на енергетиката Красимир Първанов, представители на Министерство на транспорта, информационните технологии и съобщенията и представители на Предприятие „Язовири и каскади“ към Националната електрическа компания. По време на огледа бе констатирано, че нивото на язовира драстично е намаляло. По думите на зам.-министъра на енергетиката на място на място са монтирани т. нар. сифони, които ще изпомпват допълнително водата от язовира през язовирната стена.Още в началото на следващата седмица ще започне възстановяване на разрушения преливник с тежка механизация. Следващата стъпка, която ще се предприеме, е да се почисти дъното след язовирната стена, за да може да прави свободно отвеждане на водата през основния изпускател и допълнителните съоръжения. \r\nСпоред лидера на БСП Корнелия Нинова на своето заседание за пореден път правителството е демонстрирало безпомощност и хаос. „Не знаят кой е виновен, не знаят откъде да започнат. Днес ще дадат 3 млн. лева на община Хайредин, защото тук е бедствено, утре - другаде. Това не е държавност, това не са институции. Четири години минаха от наводнението в Мизия. Пълно безхаберие. Не направиха нищо, освен глупост след глупост. Четири години им предлагаме решения - не, та не“, коментира Нинова в родното си село Крушовица.\r\nПред Агенция „Фокус“ тя попита защо чак сега са отпуснати тези 3 млн. лв. и как се укрепва стена, когато язовирът е пълен. Според нея това е трябвало да се случи преди 4 години при първото наводнение. „Борисов се чуди хидроинженерите ли да вика, кметовете ли да вика, министрите ли да пита. Ядосан, че положението било такова. Ти управляваш 8 години, на кого се ядосваш?“, коментира Нинова. \r\nТя заяви, че БСП предлага решение на проблема. „Първо, като прехвърли на общините отговорността за язовирите да бъдат така добри да прехвърлят и пари, с които да финансират общините да поддържат тези язовири. Второ, да дадат пари на кметовете да почистят коритата на реките. Трето, пълен преглед на язовирите, дадени на частни лица на концесия“, заяви още тя. \r\nЛюба АЛЕКСИЕВА", "date": "2018.03.11", "title": "Държавата ще се грижи за язовирите, които общините не са в състояние да поддържат (ОБЗОР)"}
{"url": "http://www.focus-news.net/news/2018/03/11/2498101/voice-of-america-turskiyat-prezident-obvinyava-nato-che-ne-podkrepya-turtsiya.html", "text": "Турският президент Реджеп Тайип Ердоган обвинява НАТО, че не подкрепя Турция за операцията й в Сирия, предава Voice of America, цитирайки AP.\r\nГоворейки пред привърженици в събота той казва „Хей, НАТО, къде сте?“ като обвинява Алианса в двойни стандарти. Той казва, че Турция изпраща войски в конфликтни зони, когато това е поискано от нея, но не получава подкрепа в замяна. Той призовава НАТО да подпомогне Турция, защото границите й са „застрашени в момента“.\r\nТурция започна самостоятелна операция срещу Отрядите за народна самоотбрана на сирийските кюрди на 20 януари, за да прочисти Африн в Северозападна Сирия. Юлиян Марков", "date": "2018.03.11", "title": "Voice of America:  Турският президент обвинява НАТО, че не подкрепя Турция"}
{"url": "http://www.focus-news.net/news/2018/03/11/2498108/hilyadi-sluzhiteli-na-zatvorite-izlyazoha-na-natsionalen-protest-v-stolitsata-s-iskane-za-dostoyno-zaplashtane-obzor.html", "text": "Хиляди служители на затворите излязоха на национален протест в столицата с искане за достойно заплащане. Те настояват за 20% увеличение на заплатите, като така се изравнят с тези на служителите в МВР. Шествието стартира пред сградата на Съдебната палата, премина през министерствата на правосъдието и на финансите и достигна до Министерския съвет. \r\nХристо Илков, председател на УС на Синдиката на служителите на затворите в България, заяви пред Министерството на правосъдието, че с протеста заявяват какви са техните намерения оттук натам. По думите му „обитателите“ на сградите на Министерството на правосъдието и на финансите се държат така, че все едно ги няма. „Правят се, че не ни виждат и чуват. От името на УС на ССЗБ заявявам, че ще бъдем тук, докато не бъдем чути и видени“, подчерта той.\r\nЗам.-председателят на Синдикат „Охрана” Пламен Христов подчерта, че всеки от тях е лишил близките си от своето присъствие и опора днес, за да заяви силно и непоколебимо: „Европа и за нас”. „Ние също сме част от сектор „Сигурност”, не сме втора ръка хора. Няма да клекнем на колене, а ще се борим докрай. Никой не оценява това, което сме ние. Ние сме капитал на сектор „Сигурност”. Всичко вложено в нас, го влагаме в работата си. Може да се види колко избягали от затворите има - няма, защото си вършим работата“, заяви Христов.\r\nКрасимир Бекяров, зам.-председател на Синдикат „Охрана” благодари на събралите се за това, че са показали, че могат да бъдат силни и да изразят ясно и точно мнението си. \r\nГенади Пенев от СФСМВР изрази подкрепа относно искания на служителите на затворите и подчерта, че заедно могат повече. \r\nПреминаването на протестиращите наложи временно затваряне на движението по ул. „Георги Раковски“ и бул. „Цар Освободител“. Протестът се проведе при засилени мерки за сигурност. Пред Министерския съвет протестиращите попитаха управляващите защо заплатите им са под средните за страната и дали се чувстват сигурни. Събралите се скандираха „Европа и за нас“ и питаха дали е честно, че министрите взимат европейска заплата, а те - не.\r\nПротестиращите служители се опитаха да депозират писмо с искане за среща с премиера Бойко Борисов, но бяха спрени от охраната на Министерски съвет. Пред журналисти зам.-председателят на Синдиката на служителите в затворите в България с Ресор „Трудово-правни въпроси“ Радослав Мартинчев коментира, че не може така с лека ръка да получават пренебрежение, каквото не заслужават, и то от най-висше ниво. Преди дни служителите в отворено писмо поискаха да се срещнат с премиера Борисов и министъра на правосъдието Цецка Цачева. На протеста те заявиха, че нямат обратна връзка, дали това писмо е получено и не са убедени, че писмото е стигнало до премиера. Мартинчев подчерта, че протестите няма да спират, докато държавното управление не се съобрази с волята на служителите, които са част от народа. Според него това е срам и позор в европейска България.\r\nЛюба АЛЕКСИЕВА", "date": "2018.03.11", "title": "Хиляди служители на затворите излязоха на национален протест в столицата с искане за достойно заплащане (ОБЗОР)"}
{"url": "http://www.focus-news.net/news/2018/03/11/2498106/the-independent-evropeyskiyat-sayuz-othvarli-predlozhenieto-za-vklyuchvane-na-finansovite-uslugi-v-targovskoto-sporazumenie.html", "text": "Европейският съюз отхвърли предложението на финансовия министър на Великобритания Филип Хамънд за включване на финансовите услуги в търговското споразумение след Брекзит, пише английският The Independent.\r\nФилип Хамънд каза в сряда, че скептиците за включване на финансовите услуги в търговското споразумение грешат и подобен подход би бил възможен и „във взаимен интерес“.\r\nВ четвъртък обаче председателят на Европейския съвет Доналд Туск заяви в Дъблин, че напускането на Единния общ пазар, митническия съюз и юрисдикцията на Европейския съд, правят подобен подход труден.\r\n„В споразумението за свободна търговия ние можем да предложим търговия със стоки с цел да покрием всички сектори без мита и без количествени ограничени. Услугите обаче не са свързани с мита, а с общи правила, общ надзор и общо управление…Трябва да бъдем наясно,че когато става дума за финансови услуги, животът ще е различен след Брекзит“, като Доналд Туск отхвърли, че сделка по финансовите услуги ще е „във взаимен интерес“.\r\nЗасега британските финансови институции работят свободно на континента без да имат клонове. Тези права ще изчезнат след Брекзит.\r\nГлавният преговарящ на ЕС Мишел Барние казва: „По отношение на финансовите услуги Великобритания иска Брекзит да не значи Брекзит.  Но Брекзит значи Брекзит във всички сфери\". Юлиян Марков", "date": "2018.03.11", "title": "The Independent:  Европейският съюз отхвърли предложението за включване на финансовите услуги в търговското споразумение"}
{"url": "http://www.focus-news.net/news/2018/03/11/2498110/", "text": "Притежателят на Amazon Джеф Безос е най-богатия човек в света, предава AFP.\r\nС повишаване стойността на акциите на Amazon с 60 процента през последната година личното богатство на 54-годишния Безос се удвои до повече от 110 милиарда долара. Той задмина Бил Гейтс тази седмица по данните на списание Forbes, който разполага с 90 милиарда долара.\r\n„Винаги трябва да гледаш напред в бъдещето, ако не гледаш напред бъдещето ще победи, винаги“, казва Безос.\r\nДжеф Безос има и други интереси освен компютърните технологии.\r\n„Човечеството е толкова напреднало технологично, че може да създава не само невероятни чудеса, но и проблеми с мащабите на цивилизации“.\r\nТой инвестира 42 милиона долара за построяване 150-метров часовник, който може да работи точно десет хиляди години и се захранва с геотермална енергия. Юлиян Марков", "date": "2018.03.11", "title": "AFP: Притежателят на Amazon Джеф Безос е най-богатия човек в света"}
{"url": "http://www.focus-news.net/news/2018/03/11/2498100/afp-donald-tramp-kam-es-shte-se-otkazhem-ot-mitata-si-ako-vie-se-otkazhete-ot-vashite.html", "text": "Президентът на САЩ Доналд Тръмп заявява в събота, че ще премахне  вносните мита върху стоманата и алуминия за страните от Европейския съюз, ако и Съюзът вдигне бариерите си срещу американските продукти, предава   AFP.\r\n„Европейският съюз, чудесни страни, които се отнасят към САЩ много лошо по отношение на търговията, а се оплакват за митата върху стоманата и алуминия“, пише Тръмп в социалната мрежа „Туитър“.\r\n„Ако те премахнат техните ужасни бариери и мита върху американските продукти, ние съответно ще премахнем нашите. Голям дефицит.  Ако не, ние ще обмитяваме колите и така нататък. ЧЕСТНО!“ продължава той в „Туитър“.\r\nКомисарят по търговията на Европейската комисия Сесилия Малмстрьом, казва че преговорите ще продължат другата седмица след трудни разговори с търговския представител на САЩ в ЕС Робърт Лайтизър, които не успяха да разсеят страховете от пълномащабна търговска война. Юлиян Марков", "date": "2018.03.11", "title": "AFP: Доналд Тръмп към ЕС: Ще  се откажем от митата си, ако вие се откажете от вашите"}
{"url": "http://www.focus-news.net/news/2018/03/11/2498114/reuters-boliviya-razpana-zname-dalgo-200-kilometra-poiska-dostap-do-okeana.html", "text": "Боливия разпъна 200 километрово синьо знаме, с което поиска от Чили достъп до океана, предава Reuters. \r\nАкцията се проведе в събота по магистралата между градовете Оруро и Апачета  в Андите.\r\nБоливия  е имала достъп до океана, но го загубва през 19-ти век след война с Чили. Страната все още подържа флот и иска да получи коридор по суша, за да улесни експорта на природен газ и руда. Тя е отнесла въпроса до Международния съд. Очакват се разговори между двете страни преди заседанието на съда.  Юлиян Марков", "date": "2018.03.11", "title": "Reuters: Боливия разпъна знаме дълго 200 километра - поиска достъп до океана"}
{"url": "http://www.focus-news.net/news/2018/03/11/2498112/afp-donald-tramp-promenya-lozunga-si-za-sledvashtata-izborna-kampaniya-prez-2020-godina.html", "text": "Доналд Тръмп променя лозунга си за следващата изборна кампания през 2020 година, предава AFP.\r\nМакар и още да е 2018 година американският президент Доналд  Тръмп се готви за следващите президентски избори след две години и половина.\r\nДосегашният лозунг „Да направим Америка велика!“ се трансформира в „Да запазим Америка велика!“.\r\nТой заяви, че би му било интересно да се състезава с Опра Уинфри, чиято реч през януари породи спекулациите, че тя ще се кандидатира на следващите избори.\r\n„Аз очаквам  изборите през 2020 година, за да видя колко крайно ляв ще е кандидата срещу който ще се състезавам“. Юлиян Марков", "date": "2018.03.11", "title": "AFP: Доналд Тръмп променя лозунга си за следващата изборна кампания през 2020 година"}
{"url": "http://www.focus-news.net/news/2018/03/11/2498115/pregled-na-osnovnite-temi-v-britanskiya-pechat-agentsiya-fokus.html", "text": "Великобритания може да призове за организиран бойкот на Световното първенство по футбол в Русия, като част от мерките ако се докаже, че Русия стои зад атаката срещу бившия руски шпионин Сергей Скрипал, пише британският вестник The Times.\r\nВодят се разговори за организиран отговор, включително възможни дипломатически, икономически и военни мерки, ако се установи, че нападението над Сергей и Юлия Скрипал е организирано от Кремъл.\r\n„Бойкот на Световното първенство е определено една от възможностите“, казва неназован източник.\r\nТова може да включва неприсъсъвието на висши политици и официални лица и дори изтегляне на английския национален отбор от първенството. Други страни, чиито отбори ще участват на първенството като Полша, Австралия и Япония, могат да бъдат призовани да се включат в бойкота. „Широка гама от мерки са били обсъдени“, заявява правителствен източник .\r\nДруга възможна мярка е на срещата на НАТО  на 15 юли, на която ще присъстват британският премиер Тереза Мей , американският президент Доналд Тръмп и други лидери да се разгледат мерки с които да бъде спряна руската агресия.\r\nДжонатан Всевьов, постоянен секретар в министерството на отбраната на Естония, която е член на НАТО, казва, че Алианса ще бъде готов да подкрепи Великобритания, ако се докаже, че Русия е организирала атаката в Салсбъри.\r\n***Европейският съюз отхвърли предложението на финансовия министър на Великобритания Филип Хамънд за включване на финансовите услуги в търговското споразумение след Брекзит, пише английският The Independent.\r\nФилип Хамънд каза в сряда, че скептиците за включване на финансовите услуги в търговското споразумение грешат и подобен подход би бил възможен и „във взаимен интерес“.\r\nВ четвъртък обаче председателят на Европейския съвет Доналд Туск заяви в Дъблин, че напускането на Единния общ пазар, митническия съюз и юрисдикцията на Европейския съд, правят подобен подход труден.\r\n„В споразумението за свободна търговия ние можем да предложим търговия със стоки с цел да покрием всички сектори без мита и без количествени ограничени. Услугите обаче не са свързани с мита, а с общи правила, общ надзор и общо управление…Трябва да бъдем наясно,че когато става дума за финансови услуги, животът ще е различен след Брекзит“, като Доналд Туск отхвърли, че сделка по финансовите услуги ще е „във взаимен интерес“.\r\nЗасега британските финансови институции работят свободно на континента без да имат клонове. Тези права ще изчезнат след Брекзит.\r\nГлавният преговарящ на ЕС Мишел Барние казва: „По отношение на финансовите услуги Великобритания иска Брекзит да не значи Брекзит.  Но Брекзит значи Брекзит във всички сфери.“\r\n***Да се отнасяме към ядреното предложение на Ким Чен-ун предпазливо, пише британският вестник  The Economist.\r\nСамо преди месеци вероятността за ядрена война на Корейския полуостров изглеждаше съвсем реална, но „снежната“ дипломация проправи пътя за преговори. След делегациите на Олимпийските игри в Пьончан, последва посещение на южнокорейска делегация в Пхенян, след което севернокорейският лидер предложи на 6 март да разговаря със САЩ, като обеща да се откаже от ядрените оръжия, при което дипломатите останаха изненадани. Досега политиката на САЩ спрямо Северна Корея беше основно натиск, сега се изисква диалог.\r\nНо Пхенян и преди е използвал разговорите по ядрената програма за да печели време и пари и после е нарушавал споразуменията. Вероятно въпреки  всичко Ким Чен-ун усеща ефекта от американските санкции.\r\nШансовете разговорите да доведат до някъде са малки според вестника, защото севернокорейският лидер предлага да се откаже от ядрените си ракети, ако САЩ се изтеглят от Южна Корея и започне процес на обединение по севернокорейски правила. Нещо, с което Юга едва ли ще се съгласи.\r\n***Две трети от британците смятат, че Европейският съюз притиска Великобритания с отказ от споразумение, пише британският Sunday Express.\r\nОт проведено проучване сред  две хиляди британски граждани 31 процента са съгласни с горното твърдение и 36 процента са много съгласни, 11 процента не мислят така, а 6 процента въобще не мислят така. \r\nТези резултати се появиха, след като по-рано тази седмица висш представител на кабинета разкри, че има планове за сценарий при отказ от сделка.“Ние сме избрали учтивия подход и се стараем да бъдем разумни, доколкото е възможно, но в края на краищата ние може да се състезаваме и да надминем ЕС. Все пак сме петата икономика в света, ако говорим с езика на бизнеса.“, казва той.\r\n„Ако те не ни разрешат да се присъединим към агенциите, ние ще си изградим наши, които ще бъдат по-добри и ще ги превърнем в международен стандарт“, добавя той.", "date": "2018.03.11", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/03/11/2498104/afp-donal-tramp-predricha-grandiozen-uspeh-na-pregovorite-sas-severna-koreya.html", "text": "Американският президент Доналд Тръмп  предрича „грандиозен успех“ на преговорите с лидера на Северна Корея Ким Чен-ун, добавяйки, че изолираната държава е обещала да не изстрелва ракети междувременно, предава AFP.\r\n„Мисля, че със Северна Корея ще се получи много добре. Аз мисля, че ще имаме грандиозен успех. Мисля, че това ще бъде нещо много успешно. Имаме голяма подкрепа“, казва Доналд Тръмп пред репортери преди да се качи на хеликоптера си на път за Пенсилвания.\r\n„Мисля че със Северна Корея ще се получи много добре. Обещанието е те да не изстрелват ракети междувременно и те също искат да се денуклеаризират. Това ще бъде чудесно“, добавя той. Юлиян Марков", "date": "2018.03.11", "title": "AFP: Донал Тръмп предрича „грандиозен успех“ на преговорите със Северна Корея"}
{"url": "http://www.focus-news.net/news/2018/03/11/2498116/pregled-na-mezhdunarodnite-novini-do-6-chasa-agentsiya-fokus.html", "text": "Британската полиция изследва голямо количество доказателства по случая със Сергей Скрипал.\r\nПолицията е иззела и преглежда повече от 200 доказателства.  Тази информация е предоставена на Националния комитет за извънредни ситуации, известен още като „КОБРА“ на извънредното заседание на комитета, свикано днес. \r\nСъобщава се още, че са известни повече от  240 свидетели по данни на вътрешния министър Амбър Ръд. Повече от 250 полицейски служители са ангажирани в разследването, заедно с около 180 военни, между които има експерти по химическите оръжия, \r\n„Те действат със скорост и професионализъм. Ние ангажираме огромни ресурси, за да осигурим подкрепата, която им е нужна.\r\nСъстоянието на двамата пострадали – бившия руски шпионин Сергей Скрипал и дъщеря му Юлия вероятно са били изложени на въздействието на химическо вещество, което въздейства върху нервната система. Състоянието им е критично, но стабилно според министърът на вътрешните работи.\r\n***Най-малко десет хиляди души протестираха днес в Дъблин срещу плановете на правителството да облекчи един от най-рестриктивните режими за разрешаване на аборти в света.\r\nПравителството на Република Ирландия е насрочило референдум през май, на който гласоподавателите ще бъдат питани дали да се отмени осмата поправка в ирландската конституция от 1983 година, която гарантира равни права на майката и нероденото й дете и вместо това да се разреши парламентът да регулира тази материя със закон.\r\nСпоред протестиращи, които скандираха „ За живота!“ и „Отмяната убива“ социологическите проучвания не отразяват точно нагласите на населението. В силно католическа Ирландия режимът за аборти беше облекчен през 2013 година, когато се разреши прекъсване на бременността при опасност за живота на майката.  \r\nПравителството предлага да се разреши без ограничения абортът до 12-тата седмица от началото на бременността.\r\n***Повече от хиляда души, включително мъже протестираха в тунизийската столица.\r\nПротестиращите стигнаха до парламента на страната, скандирайки, че наследствените права  „са право, а не благодеяние“. Тунизийското законодателство, което е базирано на основите на ислямското право дава два пъти по-голям наследствен дял на мъжете от този на жените.\r\nМиналата година президентът на Тунис Беджи Каид Ессебси обяви планове за създаване на комисия, която да проучи „индивидуалните свободи“ и „равенството във всички области“, включително унаследяването. Това негово намерение предизвика недоволство от мюсюлманските духовници, които възразиха, че това би било „очевидно нарушение“ на ислямските норми. Конституцията, приета през 2014 година гарантира равенство между мъжете и жените.\r\n***Великобритания може да призове за организиран бойкот на Световното първенство по футбол в Русия, като част от мерките ако се докаже, че Русия стои зад атаката срещу бившия руски шпионин Сергей Скрипал.\r\nВодят се разговори за организиран отговор, включително възможни дипломатически, икономически и военни мерки, ако се установи, че нападението над Сергей и Юлия Скрипал е организирано от Кремъл.\r\n„Бойкот на Световното първенство е определено една от възможностите“, казва неназован източник.\r\nТова може да включва неприсъсъвието на висши политици и официални лица и дори изтегляне на английския национален отбор от първенството. Други страни, чиито отбори ще участват на първенството като Полша, Австралия и Япония, могат да бъдат призовани да се включат в бойкота. „Широка гама от мерки са били обсъдени“, заявява правителствен източник .\r\nДруга възможна мярка е на срещата на НАТО  на 15 юли, на която ще присъстват британският премиер Тереза Мей , американският президент Доналд Тръмп и други лидери да се разгледат мерки с които да бъде спряна руската агресия.\r\nДжонатан Всевьов, постоянен секретар в министерството на отбраната на Естония, която е член на НАТО, казва, че Алианса ще бъде готов да подкрепи Великобритания, ако се докаже, че Русия е организирала атаката в Салсбъри.\r\n***Президентът на САЩ Доналд Тръмп заявява в събота, че ще премахне  вносните мита върху стоманата и алуминия за страните от Европейския съюз, ако и Съюзът вдигне бариерите си срещу американските продукти.\r\n„Европейският съюз, чудесни страни, които се отнасят към САЩ много лошо по отношение на търговията, а се оплакват за митата върху стоманата и алуминия“, пише Тръмп в социалната мрежа „Туитър“.\r\n„Ако те премахнат техните ужасни бариери и мита върху американските продукти, ние съответно ще премахнем нашите. Голям дефицит.  Ако не, ние ще обмитяваме колите и така нататък. ЧЕСТНО!“ продължава той в „Туитър“.\r\nКомисарят по търговията на Европейската комисия Сесилия Малмстрьом, казва че преговорите ще продължат другата седмица след трудни разговори с търговския представител на САЩ в ЕС Робърт Лайтизър, които не успяха да разсеят страховете от пълномащабна търговска война.\r\n***Европейският съюз отхвърли предложението на финансовия министър на Великобритания Филип Хамънд за включване на финансовите услуги в търговското споразумение след Брекзит.\r\nФилип Хамънд каза в сряда, че скептиците за включване на финансовите услуги в търговското споразумение грешат и подобен подход би бил възможен и „във взаимен интерес“.\r\nВ четвъртък обаче председателят на Европейския съвет Доналд Туск заяви в Дъблин, че напускането на Единния общ пазар, митническия съюз и юрисдикцията на Европейския съд, правят подобен подход труден.\r\n„В споразумението за свободна търговия ние можем да предложим търговия със стоки с цел да покрием всички сектори без мита и без количествени ограничени. Услугите обаче не са свързани с мита, а с общи правила, общ надзор и общо управление…Трябва да бъдем наясно,че когато става дума за финансови услуги, животът ще е различен след Брекзит“, като Доналд Туск отхвърли, че сделка по финансовите услуги ще е „във взаимен интерес“.\r\nЗасега британските финансови институции работят свободно на континента без да имат клонове. Тези права ще изчезнат след Брекзит.\r\nГлавният преговарящ на ЕС Мишел Барние казва: „По отношение на финансовите услуги Великобритания иска Брекзит да не значи Брекзит.  Но Брекзит значи Брекзит във всички сфери\".\r\n***Да се отнасяме към ядреното предложение на Ким Чен-ун предпазливо.\r\nСамо преди месеци вероятността за ядрена война на Корейския полуостров изглеждаше съвсем реална, но „снежната“ дипломация проправи пътя за преговори. След делегациите на Олимпийските игри в Пьончан, последва посещение на южнокорейска делегация в Пхенян, след което севернокорейският лидер предложи на 6 март да разговаря със САЩ, като обеща да се откаже от ядрените оръжия, при което дипломатите останаха изненадани. Досега политиката на САЩ спрямо Северна Корея беше основно натиск, сега се изисква диалог.\r\nНо Пхенян и преди е използвал разговорите по ядрената програма за да печели време и пари и после е нарушавал споразуменията. Вероятно въпреки  всичко Ким Чен-ун усеща ефекта от американските санкции.\r\nШансовете разговорите да доведат до някъде са малки според вестника, защото севернокорейският лидер предлага да се откаже от ядрените си ракети, ако САЩ се изтеглят от Южна Корея и започне процес на обединение по севернокорейски правила. Нещо, с което Юга едва ли ще се съгласи.\r\n***Доналд Тръмп променя лозунга си за следващата изборна кампания през 2020 година.\r\nМакар и още да е 2018 година американският президент Доналд  Тръмп се готви за следващите президентски избори след две години и половина.\r\nДосегашният лозунг „Да направим Америка велика!“ се трансформира в „Да запазим Америка велика!“.\r\nТой заяви, че би му било интересно да се състезава с Опра Уинфри, чиято реч през януари породи спекулациите, че тя ще се кандидатира на следващите избори.\r\n„Аз очаквам  изборите през 2020 година, за да видя колко крайно ляв ще е кандидата срещу който ще се състезавам“.\r\n***Великобритания има намерение да въведе сериозни санкции срещу руски чиновници замесени в корупция и нарушаване на човешките права, подобно на американския закон „Магнитски“.\r\nОчаква се да не се издават визи за лицата от списъка и да бъдат замразени активите им на територията на Обединеното кралство.\r\nСпоред публикацията министърът на външните работи Борис Джонсън и министърът на вътрешните работи Амбър Ръд вече са се договорили за въвеждането на тези санкции още преди да стане инцидента с отравянето на бившия руски шпионин, който се очаква да влоши допълнително отношенията между двете страни.", "date": "2018.03.11", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/03/11/2498117/s-tseremoniya-v-tsentralnata-sofiyska-sinagoga-be-otbelyazana-75-ata-godishnina-ot-spasenieto-na-balgarskite-evrei-prez-vtorata-svetovna-voyna-obzor.html", "text": "България отбеляза 75 години от спасяването на българските евреи. Всяка година на 10 март почитаме делото на Пловдивския митрополит Кирил, по-късно български патриарх, и Софийския екзарх Стефан, които предотвратяват депортирането към нацистките концлагери на стотици евреи от Пловдив. В този ден отдаваме почит и на паметта на жертвите на Холокоста. Денят на Холокоста и на пострадалите от престъпления срещу човечеството е обявен с решение на Министерски съвет от 13 февруари 2003 г. Същата година е отбелязан за първи път у нас.\r\n75-ата годишнина от спасението на българските евреи през Втората световна война бе отбелязана с церемония в Централната софийска синагога. На нея присъстваха министър-председателят Бойко Борисов, кметът на София Йорданка Фандъкова, лидерът на БСП-София Калоян Паргов, официални лица от България и Израел, както и представители на ръководствата на световни еврейски организации, сред които Роналд Лаудер - президент на Световния еврейски конгрес, Роберт Сингер - изпълнителен вицепрезидент на Световния еврейски конгрес и д-р Александър Оскар - председател на Организацията на евреите в България „Шалом”. За да отбележат годишнината от спасяването на българските евреи, специално в страната ни пристигна и Ейтан Броши - член на израелския парламент и председател на групата за приятелство между България и Държавата Израел, както и председателите на българските организации в Държавата Израел и равините на всички балкански еврейски общности.\r\n\"Истински се гордея, че съм българин - потомък на народ, който е застанал с морал, смелост и твърдост да защити евреите\" заяви премиерът Бойко Борисов. Той отбеляза, че във времена, когато в много държави самите граждани са се отнасяли с евреите не по-добре от нацистите, българският народ е направил действително подвиг. Спасили сме над 48 000, останали са 11 000 неспасени. Съжаляваме, скърбим за тях, съжаляваме, но подвигът на българския народ не трябва да се омаловажава заради това. Факт е, че друг не го е направил - направили са го българите. Дълбок поклон към нашия народ от всички нас към тези поколения, които тогава са удържали, каза още Борисов.\r\n\"В днешно време това е още един много силен исторически момент, който съвременните политици да си спомняме - какво е мирът, какво е благоденствието, както е това щастие, в което живеем сега ние, съвременните поколения\", заяви премиерът и отбеляза, че дружбата между България и Израел е за векове. \r\nМинистър-председателят получи най-високото отличие на Организацията на българските евреи \"Шалом\" - \"Шофар\". \"Приемам наградата просто защото и аз съм една мъничка частица от българския народ, действително знаейки колко е трудно, как са се справили и как са застанали твърдо. Това трябва да е пример за нашето поколение\", заяви Борисов, приемайки отличието. \"Ако имаше начин на това място целият български народ да застане и да получи наградата, щеше да е най-правилно\" добави премиерът като отбеляза огромния подвиг на българския народ, на българската църква и на всеки, който е имал и мъничка заслуга за спасяването на евреите от нацистката машина на смъртта.\r\nОтличието получи \"Шофар\" и кметът на София Йорданка Фандъкова.\r\nЗа Агенция \"Фокус\" лидерът на ГС на БСП-София Калоян Паргов заяви, че спасяването на евреите в България е повод за гордост, защото в един труден период, черен период не само от българската, но и от европейската и световната история, българският народ е имал куража да каже „не“ на депортацията на своите сънародници и приятели от еврейски произход. Той отбеляза, че във времето, в което живеем, все повече нарастват проявите на антисемитизъм, профашистки прояви и е време да си спомним историческата истина за онези времена с оглед недопускането на подобни прояви днес. „Имало е доста сигнали, които са предшествали тези събития и на които европейските лидери тогава едва ли са отделяли такова внимание. Така е и днес – като че ли сме заспали пред тези прояви, с които е осеяна Европа, пред този краен национализъм, който завладява включително и България. Днес това е повод първо на национална гордост за куража, който е имал целия народ и второ, за да напомни, че такива прояви не бива да се толерират“, допълни той. Според Паргов съвременният прочит на тези събития е, че Европа, и в частност България, не трябва да спи и да подминава всеки акт на подобна проява, който и днес виждаме в нашето съвремие. „Дали ще бъдат свастики по различни фасади, дали прояви като Луковмарш, дали ще бъдат събирания на млади хора, които ще маршируват или ще бъдат облечени с дрехи, напомнящи онзи режим, че всичко това не е завършило добре за Европа. Спасяването на евреите в България показва само едно – че официалното правителство е съюзник с нацистка Германия, но народът се противопоставя категорично на следване на тази профашистка, антихуманна, антисемитска, античовешка и расистка политика“, каза още Калоян Паргов. \r\nТой добави, че на днешната дата почитаме паметта и на всички онези, които не успяхме да спасим извън българските територии, които заминаха за концлагерите и намериха своята смърт.", "date": "2018.03.11", "title": "С церемония в Централната софийска синагога бе отбелязана 75-ата годишнина от спасението на българските евреи през Втората световна война (ОБЗОР)"}
{"url": "http://www.focus-news.net/news/2018/03/11/2498107/the-economist-da-se-otnasyame-kam-yadrenoto-predlozhenie-na-kim-chen-un-predpazlivo.html", "text": "Да се отнасяме към ядреното предложение на Ким Чен-ун предпазливо, пише британският вестник  The Economist.\r\nСамо преди месеци вероятността за ядрена война на Корейския полуостров изглеждаше съвсем реална, но „снежната“ дипломация проправи пътя за преговори. След делегациите на Олимпийските игри в Пьончан, последва посещение на южнокорейска делегация в Пхенян, след което севернокорейският лидер предложи на 6 март да разговаря със САЩ, като обеща да се откаже от ядрените оръжия, при което дипломатите останаха изненадани. Досега политиката на САЩ спрямо Северна Корея беше основно натиск, сега се изисква диалог.\r\nНо Пхенян и преди е използвал разговорите по ядрената програма за да печели време и пари и после е нарушавал споразуменията. Вероятно въпреки  всичко Ким Чен-ун усеща ефекта от американските санкции.\r\nШансовете разговорите да доведат до някъде са малки според вестника, защото севернокорейският лидер предлага да се откаже от ядрените си ракети, ако САЩ се изтеглят от Южна Корея и започне процес на обединение по севернокорейски правила. Нещо, с което Юга едва ли ще се съгласи. Юлиян Марков", "date": "2018.03.11", "title": "The Economist: Да се отнасяме към ядреното предложение на Ким Чен-ун предпазливо"}
{"url": "http://www.focus-news.net/news/2018/03/11/2498118/cnn-glavniyat-prokuror-na-sasht-smyata-za-protivokonstitutsionni-mnogobroynite-iskove-sreshtu-politikite-na-donald-tramp.html", "text": "Главният прокурор на САЩ  Джеф Сешънс смята за противоконституционни многобройните искове в нискоинстанционни съдилища срещу политиките на Доналд Тръмп, предава телевизионният канал CNN.\r\n„Увеличаващата се честота на безкрайни възражения е просто несъстоятелна, още повече екстремното естество на някои от тези искове прави още по-очевидно колко неконституционни са“, казва Сешънс. Юлиян Марков", "date": "2018.03.11", "title": "CNN: Главният прокурор на САЩ смята за противоконституционни многобройните искове срещу политиките на Доналд Тръмп"}
{"url": "http://www.focus-news.net/news/2018/03/11/2498120/ria-novostikart-volkar-zayavyava-che-ukrayna-i-gruziya-ne-sa-gotovi-za-nato.html", "text": "Специалният пратеник на Държавния департамент на САЩ за Украйна Кърт Волкър заявява, че Украйна и Грузия не са готови за приемане в НАТО, предава  РИА Новости.\r\nВ интервю пред украинската информационна агенция УНИАН той казва: „Те трябва да свършат много работа и сега и за двете страни остава да се направи много“\r\nДипломатът отбелязва, че САЩ са планирали да представят на Украйна и Грузия план за действие за влизане в НАТО още през 2008, но тогава тези държави не са били готови да влязат в Алианса. По думите на Волкър много страни от НАТО възразили срещу тази стъпка, отказвайки да дадат на Киев гаранции. Юлиян Марков", "date": "2018.03.11", "title": "РИА Новости:Кърт Волкър заявява, че Украйна и Грузия не са готови за НАТО"}
{"url": "http://www.focus-news.net/news/2018/03/11/2498121/aktualna-patna-obstanovka.html", "text": "Температурите са в интервала от –5° до +10° Времето над страната е предимно ясно. Слаб до умерен вятър има в областите Смолян и Хасково. Пътните настилки са предимно сухи, а по усойните и планински райони – мокри. Това съобщиха от пресцентъра на Агенция „Пътна инфраструктура“.\r\nІІ. Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. \r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Временно движението по АМ „Люлин“ в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел „Люлин“ до първи тунел „Мало Бучино“ където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.\r\nІІI. Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Троянски“ - забранен за всички МПС;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на мпс по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; София – Ботевград при Бебреш се осъществява с повишено внимание поради свлачище на км 202+650 в посока Ботевград. Срок до 16.03.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; \r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; \r\nДвижение с повишено внимание по път I-6 Гюешево – Перник от км 48+000 до км 72+000 поради поетапна подмяна на мантинели в двете посоки. Движението се регулира с пътни знаци. Водачите да се движат с повишено внимание и съобразена скорост. Срок до 13.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. \r\nОбходен маршрут: Кичево-Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване  на пътното платно. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Ограничено е движението за всички МПС по път III-121 Раброво – Бойница от км 20+860 до км 39+613 при с. Бойница за всички МПС поради разрушено от високи води временно мостово съоръжение при км 23+166. Срок до 31.03.2018 г.\r\nОбходен маршрут : път II-14 Видин – Кула - път III-121 Кула – Бойница и обратно. \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІ-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активизирало се свлачища. Участъка е сигнализиран с пътни знаци. Срок до 12.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в района Слокощица – Ново село е ограничено в едната лента поради пропадане и срутване на земна маса. Мястото е обезопасено с пътни знаци. Срок до 16.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Срок до 31.03.2018 г.\r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500 се осъществява в едната лента, поради срутване на земни маси. Срок до 12.03.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Временно движението по път ІІ-86 гр. Смолян – с. Средногорци при км 109+450 при разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Фатово – Рудозем – Средногорци и обратно.Срок до 12.03.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г\r\nПът III-8681: Временно е ограничено движението на път ІІІ-8681 Рудозем – Смилян при км 6+150 до 8+300, поради падащи камъни. От разклона за  с. Вълчан до с. Смилян, участъка е регулиран с пътни знаци. Обходен маршрут: с. Смилян – с. Чокманово – с. Фатово – Рудозем и обратно. Срок до 17:00 ч на 12.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.11", "title": "Актуална пътна обстановка"}
{"url": "http://www.focus-news.net/news/2018/03/11/2498122/predstoyashti-sabitiya-v-stranata-za-11-mart-agentsiya-fokus.html", "text": "***\r\nОт 10.00 часа в зала „Вихрен“ на Интер Експо Център ще се проведе редовното Общо събрание на Тръст „Синя България“. \r\n***\r\nОт 10.30 часа в Дома на киното Вим Вендерс ще представи лично филма \r\n„КАТЕДРАЛИ на КУЛТУРАТА 3D“. \r\n***\r\nОт 11.00 часа на ул. „Христо Белчев“ 3 (Ahub) Сдружение „Здраве без граници“ ще представи социологическо проучване на тема „Тенденции, нагласи към ХИВ и проблемите на хората, живеещи с ХИВ“. \r\n***\r\nОт 19.00 часа в зала „България“  ще се състои вторият концерт от цикъла „Годишните времена“ на трикратно номинирания за Оскар композитор Филип Глас в изпълнение на цигуларя Димитър Буров, камерен ансамбъл „Софийски солисти“ и солисти на Софийската филхармония. Диригент – Пламен Джуров.  \r\n***\r\nОт 11.00 до 19.00 часа в Гранд мол - Варна ще бъдат раздавани брошури и рекламни материали по повод инициативата на студентите по дентална медицина в града, която е под надслов: Погрижи се за венците си!“. \r\n***\r\nОт 17.00 часа във Възнесенската църква храм - паметник „Св. Софроний, епископ Врачански“ всенощно бдение ще оглави Негово високопреосвещенство Врачанският митрополит Григорий.\r\n***\r\nОт 16.00 часа,  в Огледалната зала „Нели Божкова“ ще се проведе концерт със свободен вход по повод 75-годишнината от спасяването на българските евреи от холокоста.\r\n***\r\nОт 10.30 часа с водосвет за здраве и благополучие ще бъдат открити конните надбягвания в местността „Орехите“ край карловското село Иганово. В 10.45 часа присъстващите се станат свидетели на ритуала „Захранване на животните“. Същинското състезание с коне ще стартира в 11.00 часа с конни кушии и теглене на товар.\r\n***\r\nОт 09.00 часа в храм „Св. Марина“ Знеполският епископ Арсений ще оглави св. Василиева литургия в Трета Неделя на Великия пост – Кръстопоклонна. \r\n***\r\nОт 11.00 часа пред Паметника на благодарността ще бъдат отбелязани 75 години от спасяването на българските евреи от депортация в нацистките лагери.\r\n***\r\nОт 11.00 часа, Държавен куклен театър – Сливен ще представи на своята публика спектакъла „Кой доведе пролетта“.", "date": "2018.03.11", "title": "Предстоящи събития в страната за 11 март (Агенция „Фокус“)"}
{"url": "http://www.focus-news.net/news/2018/03/11/2498124/the-japan-times-yaponiya-otbelyazva-sedem-godini-ot-avariyata-v-aets-fukushima.html", "text": "В неделя Япония отбелязва седем години от разрушителното земетресение от месец март 2011 г., последвано от цунами и авария в атомната електроцентрала „Фукушима“, съобщава The Japan Times.\r\nСилният трус от 9 по скалата на Рихтер предизвика огромна морска вълна, която удари атомната централа. Цунамито доведе до повреда в системата, охлаждаща реакторите, което от своя страна предизвика стопяването на три от тях и последваща експлозия, заради която в околната среда попаднаха радиоактивни материали. \r\nПри бедствието загинаха повече от 18 хиляди души, а други около 73 хиляди все още са без дом. Въпреки че е ход пречистваща дейност около атомната централа, по-голямата част от загубилите дома си хора все още се страхуват да се върнат на мястото заради най-вече опасения от излагане на радиация. Действащото японско правителство работи върху възстановяваното на централата, насрочена и паметна церемония.  : Цанко Цолов", "date": "2018.03.11", "title": "The Japan Times: Япония отбелязва седем години от аварията в АЕЦ „Фукушима“"}
{"url": "http://www.focus-news.net/news/2018/03/11/2498123/nimh-vremeto-shte-bade-slanchevo-s-maksimalni-temperaturi-mezhdu-17-i-22.html", "text": "Днес ще преобладава слънчево време. По-значителна средна и висока облачност ще има в сутрешните часове над Източна България. Почти тихо, с максимални температури между 17° и 22°, по морския бряг между 13° и 18°, в София около 17°. Това съобщи за Агенция „Фокус“ дежурният синоптик Анна Дякова от Националния институт по метеорология и хидрология към БАН. Над Черноморието ще бъде предимно слънчево, преди обяд с разкъсана средна и висока облачност, по-значителна по северното крайбрежие. В следобедните часове ще духа слаб изток-югоизточен вятър. Максимални температури между 13° и 18°. Температурата на морската вода е 6-7°. Вълнението на морето ще бъде 1-2 бала. Над планините ще бъде слънчево. Ще духа слаб, по билата умерен западен вятър. Ще се затопли още и максималната температура на височина 1200 метра ще бъде 13-14°, на 2000 метра – около 6°.", "date": "2018.03.11", "title": "НИМХ: Времето ще бъде слънчево, с максимални температури между 17° и 22°"}
{"url": "http://www.focus-news.net/news/2018/03/11/2498125/gd-granichna-politsiya-intenziven-e-trafikat-na-granichnite-punktove-kapitan-andreevo-i-lesovo-za-tovarni-avtomobili-na-izhod-ot-stranata.html", "text": "Интензивен е трафикът на граничните пунктове „Капитан Андреево“ и „Лесово“ за товарни автомобили на изход от страната. Това съобщиха от ГД „Гранична полиция“, като информацията за трафика е към 6.00 часа. На граничните пунктове с Румъния, Гърция, Сърбия и Македония трафикът е нормален.", "date": "2018.03.11", "title": "ГД „Гранична полиция“: Интензивен е трафикът на граничните пунктове „Капитан Андреево“ и „Лесово“ за товарни автомобили на изход от страната"}
{"url": "http://www.focus-news.net/news/2018/03/11/2498127/gerb-dobrich-organizira-kontsert-posveten-na-75-godishninata-ot-spasyavaneto-na-balgarskite-evrei.html", "text": "От 16.00 часа в Огледална зала „Нели Божкова“ Жени ГЕРБ-Добрич организира концерт със свободен вход по повод 75-годишнината от спасяването на българските евреи от холокоста. Това съобщиха от пресцентъра на ГЕРБ. Концертът е под наслов „Тода Раба” – в превод от иврит „благодарност“, което е и посланието към българския народ за спасените евреи. През 1943 г. със своя забележителен държавнически акт България спасява от депортация в хитлеристките концентрационни лагери всички свои 48 000 поданици от еврейски произход и това й отрежда почетно място в световната история.\r\nСъс своя неповторим стил, признатите творци Даниела Димова - сопран, Жанета Бенун-Николаева - пиано, и Красимир Щерев - цигулка, ще пресъздадат благодарността за хуманното дело чрез магията на музиката. Солистката Даниела Димова ще изпълни песните, включени в концерта, на 5 езика, като 4 от тях са еврейските – ладино, иврит, идиш и арамейски - древния език, на който е говорил Христос.\r\nКонцертът ще започне с „Каддиш” от Морис Равел (Каддиш - молитва, която синът чете на гроба на баща си). Публиката ще чуе и популярните еврейски песни „Хава Нагила“ и „Horchat Hai Caliptus“.\r\nСпециално място в програмата е отредено на музиката от известния филм на Стивън Спилбърг „Списъкът на Шиндлер”, пресъздаващ историята на над 1000 евреи, спасени от бизнесмена Оскар Шиндлер по време на Втората световна война. \r\nВ програмата са включени обработки на Панчо Владигеров „Чудила се й мила мама“ и „Биляна платно белеше“, на Николай Кауфман „Балалайка“ и „Шалом алейхем“. Произведенията в концерта „Тода Раба”, обработени от Жул Леви, са най-много. Те са подарени лично от композитора на Жанета Бенун. Покана да бъде гост на концерта е отправена и към председателя на Регионалната организация на евреите “Шалом” – Варна, Олег Калдерон.\r\nКонцертът е под патронажа на народните представители от ПП ГЕРБ Даниела Димитрова и вицеадмирал Пламен Манушев. Входът е свободен.", "date": "2018.03.11", "title": "ГЕРБ-Добрич организира концерт, посветен на 75-годишнината от спасяването на българските евреи"}
{"url": "http://www.focus-news.net/news/2018/03/11/2498128/sofiya-mieneto-na-ulitsi-i-bulevardi-prodalzhava.html", "text": "Продължава извършването на механизирано миене с автоцистерна на улици и булеварди в столицата. Екипите на почистващите фирми, ангажирани с изпълнението, ще работят предимно през нощта, с цел да не се затруднява движението. Това съобщиха от пресцентъра на Столична община.\r\nМиенето започва, след като е извършено механизирано метене и почистване на регулите, както и почистване на дъждоприемните шахти. \r\nПредвижда се дейностите да продължат по ул. „Острово“ и ул. „Първа българска армия“, в район „Подуяне“, бул. „Шипченски проход“, ул. „Добринова скала“ в район „Люлин“ и бул. „Арсеналски“. Екипи на Столичен инспекторат извършват контрола по изпълнение на работата.", "date": "2018.03.11", "title": "София: Миенето на улици и булеварди продължава"}
{"url": "http://www.focus-news.net/news/2018/03/11/2498119/reuters-spored-kitay-targovska-voyna-sas-sasht-bi-bila-bedstvie-za-svetovnata-ikonomika.html", "text": "Според Китай търговска война със САЩ би била бедствие за световната икономика, предава Reuters. \r\nМинистърът на търговията на Китай Жонг Шан заявява това в неделя, като Китай усилва критиките си срещу въведените от САЩ мита върху вноса на стомана и алуминий, смятайки, че те ще забавят икономическия растеж.\r\nМинистърът казва, че няма победители в търговските войни. „Ще бъде бедствие и за Китай, и за САЩ, и за света“. Китай може да се справи със всякакви предизвикателства и ще защити интересите си, но двете страни ще продължат да разговарят предупреди министърът. Юлиян Марков", "date": "2018.03.11", "title": "Reuters: Според Китай търговска война със САЩ би била бедствие за световната икономика"}
{"url": "http://www.focus-news.net/news/2018/03/11/2498126/ekathimerini-dvamata-germanski-zhurnalisti-koito-byaha-arestuvani-v-gartsiya-sa-osvobodeni.html", "text": "Двамата германски журналисти, които бяха арестувани по-рано тази седмица в Гърция след като влязоха във военна зона край гранично гръцко село, са освободени без да им бъдат повдигани обвинения в събота, пише гръцкото електронно издание Ekathimerini. Двамата репортери са заявили пред полицията, че са се опитвали да проучат информацията за нелегални мигранти, които според техните данни са били хванати в капан на малко островче в река Еврос (Марица). Журналистите работят за телевизионния канал ARD и изглежда са изтълкували погрешно знака, означаващ военна зона, без да разберат, че навлизат в забранена територия. : Цанко Цолов", "date": "2018.03.11", "title": "Ekathimerini: Двамата германски журналисти, които бяха арестувани в Гърция, са освободени"}
{"url": "http://www.focus-news.net/news/2018/03/11/2498130/denyat-11-mart-v-balgarskata-istoriya.html", "text": "2016г.\r\nПрезидентът на Република България присъжда Орден „Стара планина” първа степен на Янка Такева „за нейния значителен принос към развитието на образованието и гражданското общество в Република България като активен лидер и общественик и във връзка с 25-годишнината на Синдиката на българските учители“.2005 г. \r\nПрезидентът на Република България присъжда Орден „Стара планина” първа степен на Осама Мохамед, извънреден и пълномощен посланик на Арабска република Египет в Република България „за изключително големите му заслуги за укрепването и развитието на българо-египетските отношения и по повод окончателното му отпътуване от страната“.1963 г. \r\nНа 11 и 12 март се провежда пленум на ЦК на БКП, който слага началото на нова линия по македонския въпрос. За първи път Тодор Живков открито критикува грешките на Комунистическата партия и категорично заявява, че \"никаква македонска народност, никаква македонска нация и държава\" не са съществували през Средновековието и Възраждането, но във Вардарска Македония в рамките на създадената през август 1944 г. НР Македония постепенно се формира македонско национално съзнание. Живков твърди, че \"отделен простонароден и книжовен славянски македонски национален език никога не е имало. Македонският език е народен език, наречие от нашите западни наречия, диалект\", но след 1945 г. такъв македонски език е изкуствено създаден в Скопие. Живков начертава и бъдещата политика: \"Ние следва да признаем публично, когато се договорим с тях, не сега, обективното съществуване на Македонската народна република. Не можем обаче да се примирим това национално съзнание да се формира, да се изгражда на противобългарска основа\". За Пиринския край Живков е също категоричен, че населението там е част от българската нация и през 1946 г. партията е извършила насилие върху неговата воля, но сега трябва да се противопоставя категорично на опитите то да бъде третирано като македонско.1960 г. \r\nПубликуван е Закон за митниците.\r\nЗапочва Първият конгрес на Съюза на българските журналисти. Съюзът на българските журналисти е професионално-творческа организация на журналисти създадена на 20 октомври 1955 г. Той продължава дейността на Съюза на журналистите в България (основан 1944 г.), който обединява Дружеството на столичните журналисти (основан 1907 г.) и Съюза на провинциалните професионални журналисти (основан през 1924 г.). Има 5 600 члена и 161 дружества. Съюзът на българските журналисти е най-старата и най-многобройна журналистическа организация в Българя. Първи председател - П. Пенчев; Вл. Топенчаров, Славчо Васев и др. Членува в Международната организация на журналистите (МОЖ) от 1947 г. От 2002 г. председател на УС е Милен Вълков. Издания на СБЖ са в-к “Поглед” (1930 г.) и сп. “Бълг. журналист” (1959-1994 г.).1941 г. \r\nПри атентат в хотел \"Пера-Палас\" в Цариград, където са отседнали британски дипломати, дошли от София, са убити 6 души и са ранени около 60. Подозрението пада върху германските и българските тайни служби.1924 г. \r\nОт 11 до 13 март в Букурещ се провежда балканска социалдемократическа конференция по решение на ИК на Социалистическия работнически интернационал. БРСДП (Янко Сакъзов и Асен Цанков) оправдава своето отрицателно отношение към БЗНС и подкрепата за управлението на проф. Александър Цанков.1922 г. \r\nКъм 19.00 часа неизвестно лице хвърля бомба в двора на Американската легация в София, която се намира на ъгъла на улиците \"Славянска\" и \"Раковски\". При взрива няма пострадали.\r\nПолицията разпръсва студентската демонстрация пред Народния театър, а Академическият съвет преустановява учебните занятия. Това става след като в началото на февруари просветният министър Стоян Омарчевски нарежда на ректора на Университета да уволни 8 частни доценти. Преподавателите са членове на ръководствата на опозиционни партии. Академическият съвет отказва и прави изложение до Народното събрание за погазване на университетската автономия. На 8 март студентите подкрепят преподавателите си с петиция до парламента. Обществеността подкрепя Университета и създава Граждански комитет, включващ 21 дружества и организации. Просветното министерство спира заплатите на стачкуващите преподаватели, но те са поети от обществен фонд начело с проф. Тодор Кулев. Кабинетът изпраща министър Омарчевски с мисия в Бразилия, а заместникът му Коста Томов на 17 август отстъпва пред ректора проф. Любомир Милетич и изпълнява всички искания, с което се слага край на университетската криза.1913 г. \r\nВтора Българска армия, подпомагана от две сръбски дивизии, започва щурм за овладяване на \"непревземаемата\" Одринска крепост. Одрин е укрепен от Османската империя под ръководството на германски инженери в навечерието на Балканката война. Отбранителната линия включва три укрепени позиции. Първата е на 9-11 км. от града, а втората и третата са на 1-3 км от града. Позициите имат 24 каменни форта, голямокалибрени батареи, окопи, ходове за съобщения, телени мрежи, вълчи ями и фугаси. Гарнизонът й е в състав от 65 000 турски бойци и офицери, 524 оръдия и 20 тежки картечници. Срещу тях българското командване противопоставя 120 000 български и 40 000 сръбски войници и офицери. Българите имат 1300 оръдия. Планът на българското военно командване предвижда настъплението да започне нощем с удар между фортовете Айвазбаба и Айджиолу в източния сектор на турската отбрана, като мощни демонстративни удари бъдат нанесени и в други участъци на отбранителната линия. Щурмът продължава до 13 март 1913 г. и завършва с превземане на крепостта. Пленени са 14 турски генерали, 2000 офицери, 50 000 войници, 413 оръдия, 46 картечници. Българите губят в атаката по-малко от 2000 бойци.\r\nВ същото време на Първа шопска дивизия е наредено да предприеме демонстративна атака при Чаталджа. Българската дивизия разкъсва предната турска позиция, нахлува в гр. Чаталджа и го превзема.1912 г. \r\nБългарското правителство, начело с Иван Евстатиев Гешов, взема решение за закупуване на първите два самолета за българската армия. Година по-рано правителството взима решение за подготовка на летци и аеромеханици в чужбина. На 16 октомври 1912 г. е изпълнена първата бойна задача със самолет. Този ден се смята за рождена дата на военната авиация на страната ни.1896 г. \r\nАкадемическият съвет на Висшето училище в София (дн. СУ” Св. Климент Охридски”) възлага на комисия окончателното изработване на “подробния правилник” към Закона за уредбата на Висшето училище. Комисията е съставена от по трима души от всеки факултет. В завършената си форма правилникът доразвива основните положения на закона. Уточнява се неясно прокараната по-рано автономия на университета, ценза. Обръща се внимание на положението и достойнството на професорите, в духа на по-голяма строгост при подбора и на независимост при решенията на факултетите. Академическият персонал се предлага за назначение от факултетните съвети в Академическия съвет, който съобразно качествата на лицето го приема веднага в едно от установените звания. Званията се определят по-точно в своето степенуване: редът на званията доцент, извънреден професор и редовен професор представя три степени на преподавателската служба при Висшето училище.1835 г. \r\nЗавършен е строежът на часовниковата кула в Габрово. Кулата е висока 28 метра. Нейният часовников механизъм е ръчно изработен от местния майстор – Иван Сахатчията, а камбана кулата е произведена във Виена.На тази дата са родени: 1872 г. \r\nРоден е генерал-майор Стефан Попов. През 1892 г. той завършва Военното училище в София, след което постъпва с Николаевската академия на Генералния щаб в Санкт Петербург. Попов служи в пехотата, след това е старши адютант в Пета пехотна дивизия. С нея участва в Балканската война (1912-1913 г.). През Първата световна война е началник-щаб на Трета армия (1916-1918 г.), която воюва срещу Румъния. Впоследствие е началник-щаб на Първа армия (август-септември 1918 г.). Уволнява се от армията през 1919 г. като помощник-началник щаб на войската.На тази дата умират: 2002 г. \r\nУмира Илчо Иванов Димитров – български историк, академик (1990 г.). Завършва история в СУ “Св. Климент Охридски”. Специализира във Франция, Италия и Англия. Ръководи Катедрата по история на България. Ректор е на СУ “Св. Климент Охридски” (1979 г.-1981 г.), директор на Центъра по българистика. Научен секретар и зам.-председател на БАН. Зам.-завеждащ отдел \"Идеология и агитация\" на ЦК на БКП. Министър на народната просвета (1986-1989 г.; 1995-1997 г.). Изследванията му са в областта на новата и най-новата история на България. Автор е на съчинението: \"Князът, конституцията и народът\" (2 изд., 2001 г.).1994 г. \r\nВ Пловдив умира художникът Йоан Левиев. Роден е в Пловдив на 31 октомври 1934 г. През 1958 г. завършва Художествената академия в София, специалност “Декоративно - монументална живопис” при проф. Г. Богданов. Сред картините, свързани тематично с родния му град, са “Зора над Пловдив” (1970 г., НХГ), “Спомен за Паша Христова” (1972 г., НХГ), “Баща ми” (1974 г.), “Къща на Главната улица” (1978 г.) и др. Автор е на мащабни стенописи и мозаични пана - във Висшия селскостопански институт (“Земята и човекът, 1960 г., 1967 г.), в хотел “Марица” (“Из икономическия живот на Пловдив”, 1966 г.) и др. Прави сценично оформление на оперните постановки – “Антигона 43 от Л. Пипков, “Юлска нощ” и др.1924 г. \r\nУмира Иван Евстратиев Гешов - политически и държавен деец, банкер, икономист и публицист. Роден е в Пловдив през 1849 година. Завършва финансови и политически науки в Манчестър, Англия. След завръщането си в България се занимава с търговия. По време на Априлското въстание през 1876 г. изпраща редица дописки до английския в. \"Таймс\", с които информира за жестокостите на турските власти. Затова е задържан от местните власти и е осъден на смърт. Спасен е благодарение на енергичното застъпничество на английския и американския консул в Пловдив. След Освобождението Гешов взема дейно участие в обществено-политическия живот на Източна Румелия. Като един от лидерите на Народната (съединистка) партия неколкократно е депутат в Областното събрание. През 1879–1880 г. е и негов пръв председател. От януари 1882 г. до ноември 1883 г. той е директор (министър) на финансите. През декември 1883 г. Гешов се прехвърля в Княжеството, където е назначен за директор на Българската народна банка. От 26 август до 18 ноември 1886 г. е министър на финансите. През 1892 г. той председателства първия земеделско-промишлен събор. Съборът е свикан в Пловдив след закриване на организираното в същия град Първо българско земеделческо и промишлено изложение. От 19 май 1894 г. до 26 август 1897 г. той отново е министър на финансите. От 19 май до 17 септември 1894 г. е и управляващ Министерството на обществените сгради, пътищата и съобщенията, а от 31 юли 1896 г. до 26 август 1897 г. е управляващ Министерството на търговията и земеделието. След смъртта на д-р К. Стоилов през 1901 г. Гешов е издигнат за председател на Народната партия. Този пост заема до сливането й с Прогресивнолибералната партия в Обединена народнопрогресивна партия. За периода 16 март 1911 г.–1 юни 1913 г. е министър-председател и министър на външните работи, като от 1 до 14 януари 1912 г. е и управляващ Министерството на обществените сгради, пътищата и съобщенията. Председател е на ХV ОНС. От 1898 г. до 1924 г. Гешов е председател на Българското книжовно дружество (от 1911 г. – Българска академия на науките), а от 1899 г. до 1924 г. е председател и на Българския Червен кръст. Той е автор на мемоарни съчинения: \"Балкански съюз. Спомени и документи\" (1915 г.) и \"Спомени из години на борби и победи\" (1916 г.) . Негови книги са и драмата Ивайло\", (1888 г.), \"Думи и дела\" (1889 г.), \"Ситни дребни\" (1904 г.), \"Престъпно безумие\" (1915 г.), \"Спомени\" (1916 г.) и др.1911 г. \r\nУмира Драган Цанков – обществен и политически деец, почетен член на Българското книжовно дружество (днешна БАН). Роден е в Свищов през 1828 година. Учи в Одеската семинария и в Киевската гимназия, след което посещава лекции в университета във Виена. Цанков постъпва на работа като учител в Цариград. Там се включва в дейността на ръководеното от Г. С. Раковски Тайно общество. В Русе, където учителствува става инициатор за създаването на читалище \"Зора\". През 1864–1866 г. е директор на Вилаетската печатница в Русе, а след това последователно става управител на турското корабоплаване по р. Дунав, зам.-управител на Нишкия санджак и на Видинския санджак. След разгрома на Априлското въстание през 1876 г. Цанков, заедно с М. Балабанов, обикаля европейските държави, за да ги запознае с жестокостите, извършени от турските власти. След Освобождението е вицегубернатор на Търново. Той е народен представител в Учредителното събрание през 1879 г. Там се утвърждава като един от водачите на либералите. Взема активно участие в управлението на държавата- като министър-председател (24 март- 28 октомври 1880 г.). За периода 28 ноември- 17 декември 1880 г. е министър на вътрешните работи в правителството на П. Каравелов. По време на режима на пълномощията през 1881–1883 г. Цанков се обявява за възстановяване на конституцията. Отново е министър-председател от 7 септември 1883 г. до 29 април 1884 г. След разцеплението на Либералната партия Цанков създава и оглавява Прогресивнолибералната партия. След детронацията на княз Александър I Батенберг Цанков е министър на вътрешните работи в правителството на митрополит Климент (9–12 август 1886 г.). Като русофил Драган Цанков се обявява срещу външната политика на Регентството и правителството на Ст. Стамболов и емигрира в Русия. От там ръководи дейността на българската политическа емиграция. Връща се в България през 1895 г. Дългогодишен народен представител, Цанков е председател на ХII ОНС (1902–1903 г.). Редактира вестниците \"България\", \"Източно време\" и \"Независимост\". Публикува \"Кратка българска история\".\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.11", "title": "Денят 11 март в българската история"}
{"url": "http://www.focus-news.net/news/2018/03/11/2498133/pazardzhik-dervishi-ot-tsyalata-strana-shte-gonyat-zloto-v-selo-varvara.html", "text": "Септемврийското село Варвара е домакин на първия национален фестивал „Дервиши Варвара 2018”, съобщи за Радио „Фокус“ – Пазарджик Иванка Трендафилова, секретар на читалището в селото. Идеята за кукерската фиеста е на Инициативният комитет на кукерите от селото, на Народно читалище „Селска пробуда – 1927” и Кметство Варвара. Целта е да се популяризират традициите на кукерските игри. „Десет групи от цялата страна ще участват в „Дервиши Варвара 2018” в неделя. На стадиона на футболен клуб „Балкан” от 10.00 часа ще започне представянето на кукерите. За най-атрактивни и автентични маски са предвидени парични награди. Ще бъде отличен и най-малкият участник-дервиш от кукерска група. Неговата награда е от лични средства на ръководителя на Инициативния комитет на кукерите от Варвара Стоян Грозданов. Останалите наградите са осигурени от Инициативния комитет. Специален приз е подготвен и от НЧ „Селска пробуда – 1927”, уточни Трендафилова.  Характерни за селото са животинските маски, като всяка година се изработват нови и се използват само веднъж. Подготовката им започва още от октомври месец, а специфичната технология се предава от баща на син. Традицията се корени още през вековете на турското робство. Думата „дервиш” или „дарвиш” има персийски произход, като навлиза у нас през арабския.  Нейният корен „дар” на български се превежда като врата. Дервиш буквално означава човек, който ходи от врата на врата. Такава е и мисията на варварските дервиши – да прогонят злото от всяка къща, за да отстъпи място на доброто и светлината.\r\nАлбена ЖИЛЕКОВА", "date": "2018.03.11", "title": "Пазарджик: Дервиши от цялата страна ще гонят злото в село Варвара"}
{"url": "http://www.focus-news.net/news/2018/03/11/2498102/tass-sledi-ot-neizvestno-nervno-paralitichno-veshtestvo-sa-otkriti-v-restorant-v-solsbari.html", "text": "Следи от неизвестното нервно-паралитично вещество, с което са отровени Сергей Скрипал и дъщеря му, са открити в ресторант на италианската верига  Zizi в Солсбъри по данни на BBC, цитирана от ТАСС.\r\nБританските специалисти са намерили следите в ресторанта, в който двамата са обядвали два часа преди инцидента. Никой друг в ресторанта не е пострадал. Полицията проверява пейката, на която са намерени, дома на бившия шпионин, една кръчма в Солсбъри, въпросния ресторант и гробовете на сина и съпругата му. Юлиян Марков", "date": "2018.03.11", "title": "ТАСС: Следи от неизвестно нервно-паралитично вещество са открити в ресторант в Солсбъри"}
{"url": "http://www.focus-news.net/news/2018/03/11/2498129/ria-novosti-modernizatsiyata-na-mig-31-e-bila-izvarsheno-zaedno-s-razvivaneto-na-raketite-kinzhal-razkri-dmitriy-rogozin.html", "text": "Вицепремиерът на Русия Дмитрий Рогозин заяви, че модернизирането на изтребителите Миг-31 е било извършено заедно с разработването на новата руска ракета „Кинжал“, предава РИА Новости.\r\nПо-рано от Москва съобщиха, че новата им свръхзвукова ракета е била тествана успешно, а като нейн носител е служил самолет Миг-31. В една от социалните мрежи, вицепремиерът заяви, че „в качеството на носител на ракетата „Кинжал“ бе избран изтребителят Миг-31. Работата по неговата модернизация бе извършена парарелно с разработката на самото оръжие“. : Цанко Цолов", "date": "2018.03.11", "title": "РИА Новости: Модернизацията на Миг-31 е била извършено заедно с развиването на ракетите „Кинжал“, разкри Дмитрий Рогозин"}
{"url": "http://www.focus-news.net/news/2018/03/11/2498131/plovdiv-konni-nadbyagvaniya-shte-se-provedat-kray-selo-iganovo.html", "text": "Конни надбягвания ще се проведат в местността „Орехите“ край карловското село Иганово. Това съобщиха за Радио „Фокус“ – Пловдив организаторите на събитието. Записването на участниците в конното състезание и тегленето на животните ще стане на място от 9.30 часа. Официалното откриване на събитието ще се състои от 10.30 часа с водосвет за здраве и благополучие. В 10.45 часа присъстващите се станат свидетели на ритуал „Захранване на животните“. Същинското състезание с коне ще стартира в 11.00 часа с конни кушии и теглене на товар. Конете от трети клас ще теглят товар до 400 кг, от втори клас – до 500 кг, а тези от първи клас – от 500 до 600 кг. Програмата на конните надбягвания ще продължат с тегленето на траверси на разстояние 40 метра за максимално време от 3 минути.\r\nТони МИХАЙЛОВ", "date": "2018.03.11", "title": "Пловдив: Конни надбягвания ще се проведат край село Иганово"}
{"url": "http://www.focus-news.net/news/2018/03/11/2498137/denyat-11-mart-v-svetovnata-istoriya.html", "text": "2017 г. \r\nХоландските власти не дават разрешение за кацане за самолет, превозващ турския външен министър Мевлет Чвасуоглу, който е трябвало да говори на  митинг в Ротердам в подкрепа на гласуването \"Да\" в конституционния референдум от април. Турският президент Реджеп Тайип Ердоган заявява, че Холандия са \"нацистки останки и фашисти\".2016г. \r\nЛидерът на Северна Корея Ким Чен-ун  нареди провеждането на още ядрени опити, за да се подобри способността на страната за ядрена атака.2016г. \r\nАрабската лига – организация на 22 държави от Северна Африка и Близкия изток, обяви ливанската шиитска организация \"Хизбула\" за терористична структура2015 г. \r\nРусия се оттегля от Договора за обикновените въоръжени сили в Европа.2014 г. \r\nПарламентът на Крим приема декларация за независимост на Автономна република Крим.2013 г. \r\nЛидерът на опозицията и на Лейбъристката партия на Малта Джоузеф Мускат е новият министър-председател на страната, след като правителството на Лорънс Гонзи претърпява поражение. Лоуренц Гонци е лидер на Националистическата партия основана през 1880 г., която през последните 15 години управлява Малта.2013 г. \r\nПарламентът на Грузия гласува резолюция за курс към встъпване в НАТО и ЕС.2012 г. \r\nНа референдум швейцарците отхвърлят предложението платеният им годишен отпуск да се увеличи на шест седмици вместо сегашните четири.2012 г. \r\nВ Салвадор се провеждат парламентарни избори, на които с незначително мнозинство побеждава опозиционният Националистически републикански съюз.2012 г. \r\nАмерикански военнослужещ от силите на НАТО в провинция Кандахар открива огън по цивилни афганистанци и убива 16 човека, от които 9 деца и три жени.2012 г. \r\nПалеонтолози оценяват възрастта на най-древното изкопаемо животно със скелет Coronacollina acula на 550—560 милиона години. То е свързващо звено между животните от Едиакарий и Камбрий.2011 г. \r\nЗеметресение с магнитуд 8.9 05:46:23 UTC (най-силното от 140 г.) разтриса източния бряг на Япония (38.322°N, 142.369°E) на около 130 km източно от град Сендай, префектура Мияги на около 25 km дълбочина под дъното на Тихия океан последвано от огромни океански вълни до 10 метра височина заливащи огромни райони на града. Последва втора 7-метрова вълна, която залива бреговете на Северна Япония. Над 50 пожара са избухнали в засегнатите райони. Друга 10 метрова вълна удря град Камаиши в префектура Ивате. В префектурата Фукушима водата навлиза до 5 km навътре в сушата. Според очевидци земята се люлее с часове. В океана се образува гигантски водовъртеж, в който потънал кораб с около 100 пасажера. Най-големи щети са нанесени на град Сендай, където водата залива цял жилищен квартал и летището. Националният институт по геофизика и вулканология на Италия съобщи, че земетресението измества оста на въртене на Земята с 10 см. По време на земетресението през 2004 година в Суматра оста на въртене на Земята се измества с 6 см. Последиците от днешното земетресение отстъпват единствено на най-силното земетресение – Голямото чилийско земетресение през 1960 г., чийто магнитуд бил между 9,3 и 9,5 по скалата на Рихтер. От началото на първия най-силен трус сутринта (05:46:23 UTC) до края на деня в района от USGS последват още над 130 труса между 7.1 и 4.5 степен.\r\nМощно земетресение край бреговете на Япония с магнитуд от 8,9 степен нанася огромни щети и отнема хиляди човешки животи. Земетресението е четвърто по сила в света. Броят на жертвите на разрушителното земетресение и последвалото цунами достигна 15 421 души. За безследно изчезнали се смятат около 7900 души в шест японски префектури. Най-много са жертвите в префектура Мияги – 9 228 души. В префектура Ивате са загинали над 4500 души.\r\nВследствие на труса става тежка авария в японската АЕЦ \"Фукушима\" 1, последвала от изтичане на радиация.2004 г. \r\nМощни взривове избухват в четири влака в Мадрид. Загиват 192 души, а близо 1500 са ранени. Тридесет чужденци от 13 националности са сред жертвите на атентатите в Мадрид. Загиналите български граждани са четирима. Това са Адриан Андрианов, неговата годеница Калина Василева, Тинка Паунова и жена на име Мария. Ранени са Зоя Ценкова, Глория Беринкова, Грета Ненова Миткова, Елка Есладова, Стефан Якимов Московски и Тодор Михайлов, Енчо Асенов Сираков.\r\nНа гара Аточа в центъра на Мадрид се взривяват три бомби, други четири избухват в близост. На гара Санта Еухения избухва едно взривно устройство, а на гара Ел Пасо – други две. Общо 13 бомби са използвани в атентатите. Отговорността за атаките поема терористичната мрежа „Ал Кайда\" и “Бригадите на Абу Хафс ал Масри”. По-късно става ясно, че планът на терористите е бил четирите влака да се взривят в момента, в който се засекат на централната гара в Мадрид. Очаквало се силата на взрива да достигне до степен, достатъчна да унищожи сградата на гарата и да причини хиляди жертви.1985 г. \r\nМихаил Горбачов е избран за генерален секретар на ЦК на КПСС. Той е член на КПСС от 1952 г. През 1946-1950 г. работи като механизатор в МТС в родния си край. Завършва Юридическия факултет на Московския държавен университет през 1955 г. и Ставрополския селскостопански институт през 1967 г. От април 1970 г. той е първи секретар на Ставрополския краеви комитет на КПСС. Член е на ЦК на КПСС от 1971 г., на Политбюро на ЦК на КПСС - от 1980 г. От 1978 г. до 1985 г. е секретар, а от 1985 г. до 1991 г. генерален-секретар на ЦК на КПСС. Горбачов е последният президент на СССР, 1990-1991 г. Той провежда политика на гласност и преустройство в СССР и на сигурност в международните отношения. С подписването на договора за създаване на Общността на независимите държави СССР престава да съществува. Бившият президент слиза доброволно от политическата сцена след потушаването на комунистическия \"пуч\" в СССР през лятото на 1991 г.\r\nГорбачов основава и ръководи фондация \"Горбачов\". Целта на фондацията е изследване и развитие на демократичните процеси. Получава Нобелова награда за мир през 1990 г. Той е \"Доктор хонорис кауза\" на над 100 университета в света, от 2002 г. и на Софийския университет “Св. Климент Охридски”1946 г. \r\nАрестуван е бившият комендант на нацисткия концлагер Освиенцим Рудолф Хес. Хес става член на Националсоциалистическата партия през 1920 г. От 1925 г. той е личен секретар на А. Хитлер, а от април 1933 г. става негов заместник в Националсоциалистическата партия. Хес е един от организаторите на терора срещу антифашистките сили и на подготовката на Германия за Втората световна война (1939-1945 г.). През 1941 г. той отива в Шотландия и прави опити за преговори с британското правителство. На Нюрнбергския процес е осъден на доживотен затвор, като нацистки военен престъпник. През 1987 г. се самоубива.1941 г. \r\nАмериканският президент Франклин Рузвелт подписва закон за военна помощ на страните съюзнички от антихитлеристката коалиция.\r\nФранклин Делано Рузвелт (1882 г. – 1945 г.) е американски политик; 32-ри президент на САЩ (1933 г.-1945 г.). Член е на Демократическата партия; избиран 4 пъти. Избран е за президент на САЩ (1933 г.), сред това преизбиран (1936 г., 1940 г., 1944 г.). Отменя сухия режим и успява да спре световната икономическа криза (1929 г.-1933 г.), от която най-много са пострадали САЩ. Политиката му се нарича \"Нов курс\". Провежда система от реформи, чрез които ликвидира последствията от икономическата криза чрез засилване на държавното участие в икономиката на страната. Прокарва закон за социалното застраховане, закон за трудовите отношения. Остава в историята като демократ, привърженик на мирното съвместно съществуване. През 1939-1940 г. се обявява против съветско-германския договор от 23 август 1939 г. и политиката на СССР по отношение на Финландия и Прибалтика; провъзгласява \"морално ембарго\" върху продажбата на въоръжение и военни материали на СССР. След началото на Втората световна война поддържа Англия и Франция срещу Германия. През март 1941 г. по негово предложение Американският конгрес приема закон за даване на заем или под наем на оръжие, боеприпаси, стратегически суровини, продоволствие и др. материали на страните, участващи във войната против хитлеристка Германия (заем - наем; ленд - лийз). След намесата на САЩ във войната (11 юни 1942 г.) подписва съветско-американския договор за принципите на взаимната помощ във воденето на войната против агресията. Участва при изработването на Атлантическата харта, в Техеранската (1943 г.) и Кримската (февруари 1945 г.) конференции. Умира малко преди края на Втората световна война.1935 г. \r\nБанката на Канада емитира първата си серия банкноти.\r\nПравителството на Германия официално обявява създаването на военновъздушни сили “Луфтвафе”.1917 г. \r\nГенерал Мауд с 50 000 британска и индийска войска нападат Багдад, пленявайки 9000 турски пленници.\r\nФредерик Стенли Мауд влиза в армията през 1884 г., бие се по времето на Южноафриканските войни от 1899-1902 г. и става командир на 13-та Дивизия при Дарданелите през 1915 г. след избухването на Първата световна война. Наредено му е да заведе войските си в Месопотамия (местността между реките Тигър и Ефрат), за да освободи англо-индийските сили от Месопотамската кампания, обсадени в Кут ал Амара. На 22 февруари 1917 г. Мауд прогонва османската армия от града и започва да планира напредването си, чиято кулминация е падането на Багдад на 11 март 1917 г. Скоро след него т.нар. Декларация на Мауд (в действителност написана от Сър Марк Сайкс) обявява на багдадското население, че Великобритания възнамерява да му дари правото да се самоопределят. Мауд умира от холера през 1917 г.1867 г. \r\nСъстои се премиерата на операта “Дон Карлос” от Джузепе Верди.\r\nДжузепе Верди (1813 г. - 1901 г.) е италиански оперен композитор. Той е композитор и диригент в Миланския оперен театър \"Ла Скала\". На 24 години пише първата си опера \"Оберто граф Бонифачо\" (1839 г.) и неуспешната опера \"Мнимият Станислав\" или \"Крал за един ден\". Следват: \"Навуходоносор\" (1842 г.) и 12 нови опери, между които \"Ломбардци\" (1843 г.), \"Ернани\" (1844 г.), \"Двамата Фоскари\" (1844 г.), \"Жана д’Арк\" (1845 г.), \"Алзира\" (1845 г.), \"Атила\" (1846 г.), \"Макбет\" (1847 г.), \"Разбойници\" (1847 г.), \"Корсарят\" (1848 г.), \"Аролдо\" (1850 г.) и др. Новият период в творчеството му започва след 1851 г., когато създава оперите \"Риголето\", \"Трубадур\", \"Травиата\", \"Симоне Боканегра\", \"Сицилианска вечерня\", \"Бал с маски\", \"Силата на съдбата\", \"Дон Карлос\". Последният период от творчеството на Верди обхваща оперите \"Аида\", \"Отело\" и \"Фалстаф\" - връх в реалистичното оперно изкуство.1780 г. \r\nРуската императрица Екатерина II издава декрет за въоръжен неутралитет в хода на войната между Англия и САЩ.\r\nЕкатерина II Алексеевна (София Фредерика Августа Анхалт-Цербска) (2.05.1729 г. - 17.11.1796 г.) e руска императрица (1762 г.), тя взема престола след като с помощта на гвардия прави преврат и сваля от престола съпруга си Петър III. Коронясана е в Москва (22 септември 1762 г.) продължава политиката на преобразования и реформи. Особено активно участва в държавния живот. Заобикаля се със способни, енергични и интелигентни сановници: А. Р. Воронцов, П. А. Румянцев, Г. А. Потьомкин, А. А. Безбородко, А. В. Суворов и др. Свиква Законодателна комисия (1767 г.) и съставя за нея специален \"Наказ\" (ръководство), като използва много прогресивни идеи на европ. интелектуалци и мислители: Монтескьо, Волтер, Дидро и др. Създава специална организация \"Свободно икономическо дружество\" (1765 г.) за защита интересите на дворяните; започва прокарването на границите между владенията на помещиците. При нейното царуване избухва Селската война, под ръководството на Е. И. Пугачов (1773-1775 г.), която е потушена с твърдост и жестокости. Извършва реформа в управлението на губерниите (1775 г.), което укрепва административната система на Русия; утвърждава наследствените съсловни права на дворянството. Основен обект на външната политика са северните брегове на Черно море и Северен Кавказ - по това време турски владения. Проявява голямо дипломатическо умение и след две успешни войни с Турция Русия заема целия бряг на Черно море, от устието на р. Дунав до р. Дон, заедно с Крим. п-в. Съгласно Кючук Кайнарджикският мир (1774 г.) Русия получава право да защитава интересите на християните в Османската империя, което се смята за голяма крачка в решаването на т. нар. Източен въпрос. Участва в трите разделяния на Полша (1772 г., 1793 г., 1795 г.), при които Русия получава обширни територии от Литва, Западна Белорусия и Западна Украйна.1702 г. \r\nИзлиза първият брой на английския “Дейли кърънт” - първият ежедневен вестник в света.1669 г. \r\nЗапочва най-силното 4-месечно изригване на вулкана Етна. Загиват 20 хиляди души, а 50 града са унищожени.\r\nЕтна е активен вулкан в североизточната част на остров Сицилия. Височината му е 3323 м, т.е. той е най-високият в Европа. Изграден е от базалти. По склоновете има над 200 кратера и лавови потоци. Първото исторически известно изригване на вулкана е през 475 г. пр. Хр. Последните изригвания са през декември 1991 г., април 1992 г., юли 2001 г. и октомври 2002 г. Днес Етна е обект на международен туризъм.1502 г. \r\nИсмаил I Сефевид (1487 г.-1524 г.) става шах на Персия (античното, а след 1949 г. официално алтернативно име на Иран)и основава династията Сефевидите. Исмаил I Сефевид присъединява много територии към Персия. Прави шиизма държавна религия. На тази дата са родени: 1952 г. \r\nРоден е Дъглас Адамс - английски белетрист. Автор на романите - \"Дългият, мрачен следобеден чай на душата\", \"Ресторантът на края на Вселената\", \"Пътеводител на галактическия стопаджия\". Дъглас Адамс умира през 2001 година.1950 г. \r\nРоден е Боби Макферин – американски музикант, певец с еднакво силно присъствие в джаза, попмузиката и в класическата музика. Боби Макферин учи пиано в най-ранна възраст; завършва Калифорнийския колеж в Сакраменто. Първите му изяви са в кабаретни програми и танцови трупи, а вокалният му дебют е през 1977 г. с групата “Astral Projection” в Ню Орлиънс. През 1981 г. участва на Cool Jazz Festival, след което подписва договор със звукозаписната компания “Electra”; появява се първият му албум “Bobby McFerryn”. През 1984 г. записва албума “The Voice”, влязал в историята на джаза като първия соловокален албум (без акомпанимент). През 1985 г. звукозаписната компания “Blue Note” издава албума “Spontaneous Inventions”. През 1988 г. излиза “Simple Pleasures” (от него е песента “Don’t Worry, Be Happy”). През същата година Боби Макферин сформира 10-членна акапелна формация, с която през 1990 г. записва албума “Medicine music”. Албумът “Hush” от 1992 г. е резултат от срещата му с виолончелиста Йо Йо Ма (повече от 2 год. е в класациите на “Billвoard” за класическа музика). В албума “Paper Music” продължават търсенията в областта на класическа музика, той е колекция от интерпретации на произведения на Моцарт, Бах и Чайковски, записани с камерния оркестър “Saint Paul”. През 1996 г. излизат албумите “Bang Zoon” с участието на “Yellow Jackets” и “The Mozart Sessions” отново с Ч. Кърия (след “Play”, 1992 г.). Със “Circle Songs” от 1997 г Боби Макферин се връща към корените си. Следват няколко импровизаторски албума. Последният му албум “Beyond words” (2002 г.) включва музика на Ч. Кърия, Р. Бона, О. Хаким. Избрана дискография: “Bobby McFerrin” (1982 г.); “The Voice” (1984 г.); “Spontaneous Inventions” (1985 г.); “Don’t Worry, Be Hapy” (1988 г.); “Medicine Music” (1990 г.); “Hush” (1991 г.); “The Mozart Sessions” (1996 г.); “Circlesonga” (1997 г.); “Beyond Words” (2002 г.).1931 г. \r\nРоден е Рупърт Мърдок – австралийски медиен магнат. Той приема американско гражданство през 1985 г. Създава световна комуникационна система, включваща мощни акционерни дружества в Австралия, 3 от най-големите английски вестници и някои известни седмичници в САЩ. 1921 г. \r\nРоден Астор Пиацола – аржентински композитор, един от прочутите изпълнители на бандонеон; емблематична фигура в историята на тангото. Мястото на Пиацола за приноса на Аржентина в световната култура може да се сравни само с това на Д. Елингтън в джаза. През 1924 г. Астор Пиацола и семейството му се преместват в Ню Йорк. Първия бандонеон получава от баща си, който също е музикант; свири и на пиано. През 1954 г. печели стипендия и учи в Париж при знаменитата музикална педагожка Н. Буланже. Връщайки се в Аржентина през 1955 г., Пиацола създава октети за концертни изпълнения на танго. През 60-те год. на ХХ в. той създава най-разнообразни формации, записва много албуми, както в Аржентина, така и в САЩ. 70-те год. на ХХ в. започват с голямо европейско турне. През 1973 г. Пиацола получава инфаркт и се заселва в Италия, където продължава да работи - записва албума \"Summit\" с баритон саксофониста Дж. Мълиган. През този период създава групата \"The Conjunto Electronico\", с която експериментира смесването на електронен звук с акустични инструменти. През 1978 г. Пиацола създава квинтет, с който прави световно турне; композира камерна и симфонична музика. През 1986 г. със същия квинтет записва албума \"Tango: Zero Hour\", смятан от самия него за най-добрия. През същата година свири на джазфестивала в Монтрьо с вибрафониста Г. Бъртън. След концерта се появява албумът \"Suite for Vibraphone and New Tango Quintet\". През 1990 г. записва албума \"Five Tango Sensations\" с екстравагантния \"Кронос Квартет\". Дискография: \"Libertango [Chrysalis]\" (1975 г.); \"Astor Piazzolla Plays Astor Piazzolla\" (1986 г.); \"Tristezas de un Doble A” (1986 г.); \"Astor Piazzolla: The Central Park Concert [live]\" (1987 г.); \"Suite for Vibraphone and New Tango Quintet\" (1987 г.); \"Sur\" (1987 г.); \"The New Tango\" (1988 г.); \"Concierto para Bandoneon [live]\" (1988 г.); \"Tangos [Music Hall]\" (1989 г.); \"Tanguedia de Amor\" (1989 г.); \"La Camorra: La Soledad de la Provocacion…\" (1990 г.); \"Lumiere\" (1990 г.); \"Vanguardistas del Tango\" (1990 г.); \"Astor Piazzolla [Music Hall]\" (1990 г.); \"Astor Piazzolla & Alberto Ginastera\" (1991 г.); \"Adios Nonino [Music Hall]\" (1991 г.); \"Maria de Buenos Aires [RCA]\" (1991 г.); \"Tango: Zero Hour\" (1992 г.); \"Music for Two Guitars\" (1992 г.); \"Ballet Tango\" (1992 г.); \"The Vienna Concert [live]\" (1992 г.); \"Woe\" (1992 г.); \"Luna [live]\" (1992 г.); \"The Lausanne Concert [live]\" (1993 г.); \"Rough Dancer & the Cyclical Night\" (1993 г.).1876 г. \r\nРоден е академик Грогорий Илински - руски филолог, славист. Научните му интереси са насочени към етимологията на славянските езици. Издава редица писмени паметници на старобългарската писменост, сред които \"Грамоти на българските царе\" (1911 г.), \"Слепченският апостол от XII в.\" (1911 г.) и \"Праславянска граматика\" (1916 г.).1811 г. \r\nРоден е Юрбен Жан Жозеф Льоверие- френски астроном, член на Парижката АН (1846 г.). Завършва политехническо училище в Париж (1833 г.). Ръководител е на Катедрата по небесна механика в Парижкия университет (от 1846 г.), директор на Парижката обсерватория (от 1854 г.). Разработва проблемите на небесната механика. Изследва измененията на планетните орбити през вековете и изучава проблемите на устойчивостта на Слънчевата система. По предложение на Д. Ф. Араго изучава отклоненията в движението на планетата Уран и доказва, че причината за тях е неизвестна планета, намираща се извън орбитата на Уран. Независимо от англичанина Дж. Адамс изчислява (1846 г.) положението на тази планета (наречена по-късно Нептун); тя е открита от германеца И. Г. Хале на мястото, показано от Л. Предлага план за ревизия на теорията на движението на големите планети (1849 г.). Върху този план работи до края на живота си. Основните му съчинения са публикувани в създадените от него \"Анали на Парижката обсерватория\".1544 г. \r\nРоден е Торкуато Тасо - италиански поет. Той е представител на късния Ренесанс. През 1565 г. той завършва Болонския университет. От 1572 г. е придворен поет на ферарския херцог Алфонс II д’Есте. По заповед на херцога известно време от 1579 до 1586 г. Тасо е затворен в психиатрична болница. В последните години от живота си скита из градовете на Италия. В творчеството му стилът на Възраждането се съчетава със стиловете класицизъм и барок. Негови произведения са: “Риналдо”, “Маслинената гора”, “Сътвореният свят” , “Диалози” (написани в лудницата), “Писма”. Известен е най-вече с пасторалната драма “Аминта” и с романтичната си епопея “Освободеният Йерусалим”.На тази дата умират: 1955 г. \r\nУмира Александър Флеминг - английски микробиолог. Той е член на Лондонското Кралско дружество (1943 г.) и на Парижката академия на науките (1946 г.). Флеминг работи в Лондонския бактериологичен институт (1908-1914 г., 1918-1948 г., 1946-1954 г.) За периода 1948-1955 г. е професор по бактериология в Лондонския университет, а през 1951-1954 г. е ректор на Единбургския университет. Флеминг е първи председател на Дружеството по обща микробиология. Пише научни трудове по имунология, обща бактериология, химиотерапия, антисептици, антибиотични вещества. Той открива антибиотичните вещества лизоцин (1922 г.) и пеницилин (1929 г.). През 1945 г., съвместно с Х. Флори и Е. Чейн, получава Нобелова награда за медицина и физиология.1936 г. \r\nУмира Дейвид Бити - английски адмирал на флота (1919 г.), граф на Северно море и граф Бръгсби (1919 г.). Участва в експедициите в Египет и Судан (1896 г.-1898 г.) и в потушаването на Ихетуанското въстание в Китай (1900 г.). Взема участие в морските боеве при о-в Хелголанд (1914 г.), Догербанк (1915 г.) и в Ютландското сражение (1916 г.). От декември 1916 г. до 1918 г. командва Гранд флот (Британският военноморски флот). Началник-щаб на военноморския флот (1919 г. –1927 г.).1931 г. \r\nУмира Мурнау (псевд. на Фридрих Вилхелм Плумпе) - германски режисьор. Учи история на изкуството и литературата в Хайделберг. Играе в Берлинския театър на Макс Райнхард. Дебютира в киното с “Момчето в синьо” (1919 г.). Работи със сценариста Карл Майер - “Гърбавият и танцьорката” (1920 г.), с операторите Карл Фройнд - “Сатана” (1919 г.), “Главата на Янус” (1920 г.), и Фриц Вагнер - “Замъкът Фогельод” (1921 г.), “Носферату - симфония на ужаса” (1922 г.). Връх в творчеството му е филмът “Последният човек” (1924 г.). През 1926 г. е в Холивуд и снима “Изгрев” (1927 г.) - едно от забележителните явления от края на американското нямо кино. Прави снимките на “Табу” (1931 г.) на о-в Таити. Загива в автомобилна катастрофа в САЩ преди премиерата на филма. Мурнау е режисьор на следните филми: “Пътуване в нощта” (1920 г.), “Горещото поле” (1922 г.), “Фантом” (1922 г.), “Финансите на великия херцог” (1923 г.), “Тартюф” (1925 г.), “Фауст” (1926 г.), “Четирите дявола” (1928 г.), “Хляб наш насъщен” (1929 г.), “Градско момиче” (1930 г.).1883 г. \r\nУмира княз Александър Михайлович Горчаков - руски държавник и дипломат. Той започва дипломатическата си служба през 1817 г. Съпровожда министъра на външните работи К. В. Неселроде на конгресите на Свещения съюз. Княз Горчаков заема различни дипломатически постове в Лондон, Рим, Берлин, Виена. Ръководи 26 години външната политика на Руската империя. Разгромът на Франция от Прусия във войната (1870-1871 г.) му позволява да обяви отказването на Русия от Парижкия договор, ограничаващ руския суверенитет в Черно море. Той успява да осигури дипломатическата подготовка на бъдещата война между Русия и Турция. След успешния за Русия Санстефански мирен договор Горчаков не успява да неутрализира докрай протестите на Австро-Унгария и Великобритания. Той представлява Русия на Берлинския конгрес (1878 г.). На конгреса Русия успява да защити интересите си и да прокара докрай политиката си за сметка на България и българите, останали в Османската империя.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.11", "title": "Денят 11 март в световната история"}
{"url": "http://www.focus-news.net/news/2018/03/11/2498136/plovdiv-chast-ot-ul-dimitar-talev-shte-bade-zatvorena-zaradi-remont-promenya-se-marshrutat-na-avtobusna-liniya-1.html", "text": "Част от ул. „Димитър Талев“ в Пловдив ще бъде затворена заради авариен ремонт на уличен водопровод. Това съобщиха за Радио „Фокус“ – Пловдив от ръководството на ОП „Организация и контрол на транспорта“. От 9.00 до 15.00 часа ще се преустанови движението на моторни превозни средства по пътната артерия, в участъка от ул. „Петър Стоев” до  бул. „ Никола Вапцаров”. Маршрутът  на  автобусна линия  №1 от вътрешноградския транспорт в посока кв. „Коматево“ се променя. В обратна посока маршрутът остава непроменен.\r\nТони МИХАЙЛОВ", "date": "2018.03.11", "title": "Пловдив: Част от ул. „Димитър Талев“ ще бъде затворена заради ремонт, променя се маршрутът на автобусна линия №1"}
{"url": "http://www.focus-news.net/news/2018/03/11/2498138/blagoevgrad-spokoyno-se-osashtestvyava-dvizhenieto-v-grada.html", "text": "Спокойно се осъществява движението в града, предаде репортер на Радио ‘‘Фокус’’ – Пирин. Няма образували се задръствания по най-натоварените кръгови кръстовища. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни. Градският транспорт се движи по разписание за почивен ден.\r\nКристина МИТКОВА", "date": "2018.03.11", "title": "Благоевград: Спокойно се осъществява движението в града"}
{"url": "http://www.focus-news.net/news/2018/03/11/2498134/pravoslavnata-tsarkva-proslavya-krastopoklonna-nedelya-i-chestva-pametta-na-sv-sofroniy-episkop-vrachanski.html", "text": "Православната църква прославя Светия и Животворящ Кръст господен - Кръстопоклонна неделя“. В този ден се чества паметта на Св. Софроний патриарх Йерусалимски. Българската православна църква почита и нашия роден сетител - св. Софроний епископ Врачански.\r\nЗнаменитият деец на Българското възраждане е роден в Котел през 1739 г. и получил кръщелното име Стойко Владиславов. Останал кръгъл сирак на единадесет години, той израснал в недоимък и учил в местното килийно училище. Отличавал се с вродени способности и високи нравствени качества. Оженил се едва 18-годишен, а на 1 септември 1762 г. бил ръкоположен за свещеник. През 1765 г. се запознал с Паисий Хилендарски и преписал неговата „История славянобългарска\". През 1774 г. прекарал шест месеца на Света гора, а после доста се скитал немил-недраг из поробеното си отечество. През 1794 г., вече овдовял, той се замонашил в Арбанаси и два месеца бил игумен на Капиновския манастир „Св. Никола\". На 17 септември с. г. бил хиротонисан и изпратен за епископ във Враца. Прекарал десетгодишна архипастирска дейност в бурни и смутни времена, винаги ревностен и усърден сред своите пасоми. Бил изряден народен църковен пастир с високо съзнание за дълг и отговорност.\r\nОще като свещеник в Котел той се оформил като способен църковен писател - преписвач на богослужебна книжнина и на дамаскини, автор на оригинални нравоучителни произведения („Житие и страдания грешнаго Софроний\", „Кириакодромион сиреч Неделник\") и др. Починал на 13 септември 1813 г. в Букурещ. Канонизиран от Светия синод на Българската православна църква на 31 декември 1964 г. с Протокол N 23 с календарна прослава на именния му ден (денят на неговия патрон - св. Софроний Иерусалимски) - 11 март.", "date": "2018.03.11", "title": "Православната църква прославя Кръстопоклонна неделя и чества паметта на св. Софроний епископ Врачански"}
{"url": "http://www.focus-news.net/news/2018/03/11/2498111/deutsche-welle-badeshtiyat-vatreshen-ministar-na-germaniya-smyata-da-uvelichi-broya-na-deportiranite.html", "text": "Бъдещият вътрешен министър на Германия Хорст Зеехофер смята да увеличи броя на депортираните, предава  Deutsche Welle .\r\nХорст Зеехофер планира да съкрати процедурите за даване на убежище и по-редовни депортации. Според него има нужда от по-силна държава, за да се опазят германските либерални ценности.\r\n„Броят на депортираните ще се увеличи значително. Имаме нужда от по-твърд подход, особено към криминално-проявените и нарушителите“, казва Зеехофер за германския вестник  Bild am Sonntag.\r\nТой е бил доста критичен спрямо миграционната политика на канцлера Меркел и смята, че процедурата по даване на убежище трябва да трае няколко месеца, а не повече от година.\r\nЗеехофер, лидер на Баварския Християнсоциален съюз има намерение да установи политиката на нулева толерантност към престъпниците. Юлиян Марков", "date": "2018.03.11", "title": "Deutsche Welle: Бъдещият вътрешен министър на Германия смята да увеличи броя на депортираните"}
{"url": "http://www.focus-news.net/news/2018/03/11/2498135/afp-kuba-glasuva-na-izbori-za-natsionalno-sabranie.html", "text": "Куба гласува за ново Национално събрание в неделя, което е ключова стъпка в процеса, водещ към избор на нов президент, който ще бъде първият от близо 60 години извън фамилията Кастро, съобщава AFP. \r\nНовите членове на Събранието ще трябва да изберат наследник за 86-годишният Раул Кастро, когато той се откажа от поста си следващия месец. \r\nРаул пое властта през 2006 г. заради влошеното здраве на неговия брат Фидел Кастро, който управляваше от 1959 г. насам. По-рано Раул разкри, че няма да търси нов мандат, въпреки че се очаква да остане начело на Комунистическата партия до 2021 г. Най-вероятният кандидат за негов наследник е вицепрезидентът Мигел Диаз-Канел, отбелязва агенцията. : Цанко Цолов", "date": "2018.03.11", "title": "AFP: Куба гласува на избори за Национално събрание"}
{"url": "http://www.focus-news.net/news/2018/03/11/2498132/reuters-kitay-predupredi-che-targovska-voyna-sas-sasht-shte-donese-bedstvie-za-sveta.html", "text": "Търговска война между Китай и САЩ би донесла „бедствие“ за световната икономика, предупреди китайският търговски министър Жън Шан в неделя, съобщава Reuters. В отговор на въведените по-рано тази седмица тарифи върху вноса на стомана и алуминий в САЩ, в събота ЕС и Япония започнаха преговори за освобождаване от митата, а Китай заяви, че ще защитава „легитимните си права и интереси“. Но министърът отбеляза в неделя, че „няма победители в търговските войни“. Според него „това би донесло бедствие за Китай, за САЩ и за света“. \r\n„Никой не иска да води търговска война и всеки знае, че сблъсъците нараняват и двете страни“, подчерта Шан. \r\nВ петък, ден след като Доналд Тръмп въведе новите си тарифи, китайски организации призоваха Китай да излезе с противодействия. С контрамерки заплашиха освен това и от Европейския съюз. : Цанко Цолов", "date": "2018.03.11", "title": "Reuters: Китай предупреди, че търговска война със САЩ ще донесе „бедствие“ за света"}
{"url": "http://www.focus-news.net/news/2018/03/11/2498142/kyustendil-normalno-se-osashtestvyava-preminavaneto-prez-gkpp-gyueshevo.html", "text": "Без проблеми се извършва движението по пътя за ГКПП „Гюешево“. Това съобщиха за Радио „Фокус“ – Кюстендил от Областно пътно управление – Кюстендил. Преминаването през пункта се извършва нормално. Трафикът по автомагистрала „Струма“ и главен път Е-79 е нормален. Ограничено е движението по пътя Смоличано – Пелатиково поради пропадане на част от пътното платно. Временната организация ще бъде в сила до 31 март. Временно движението по път Четирци – Слокощица в района Слокощица – Ново село е ограничено в едната лента поради пропадане и срутване на земна маса. Мястото е обезопасено с пътни знаци. Срок до 16 март.\r\nКристина МИТКОВА", "date": "2018.03.11", "title": "Кюстендил: Нормално се осъществява преминаването през ГКПП „Гюешево“"}
{"url": "http://www.focus-news.net/news/2018/03/11/2498141/makfaks-makedoniya-anarhisti-protestiraha-v-solun-sreshtu-natsionalizma.html", "text": "Близо две хиляди анархисти от територията на целия Балкански полуостров се събраха в събота в Солун, протестирайки срещу национализма в региона, съобщава македонската информационна агенция “Макфакс“. Стигнало се е до някои сблъсъци с полицията, като органите на реда са използвали сълзотворен газ и шокови бомби за да разпръснат демонстрантите, някои от които впоследствие са се укрили в кампуса на Солунския университет. : Цанко Цолов", "date": "2018.03.11", "title": "„Макфакс“ (Македония): Анархисти протестираха в Солун срещу национализма"}
{"url": "http://www.focus-news.net/news/2018/03/11/2498143/veliko-tarnovo-ogranicheno-e-dvizhenieto-za-tovarni-avtomobili-nad-12-tona-po-patya-lozen-polski-trambesh.html", "text": "Ограничено е движението за товарни автомобили над 12 тона по пътя Лозен- Полски Тръмбеш. Това съобщиха за Радио „Фокус” – Велико Търново от Агенция „Пътна инфраструктура“. Причината е лошо експлоатационно състояние на пътя, а срокът за приключване на ремонтите е 5 юли. Обходният маршрут е през селата Драганово, Янтра и Поликраище. Условията за пътуване във Великотърновска област са добри. Настилките са сухи. Видимостта навсякъде в региона е добра. Трафикът е спокоен и движението се осъществява нормално. Отворен за движение на всички видове МПС е Прохода на Републиката, но там все още е в сила предупреждението за опасност от падащи камъни. Затворен за товарни автомобили над 10 тона е пътя Дебелец-Средни колиби-Елена. Обходният маршрут е през Дебелец- Велико Търново- Лясковски кантон- Миндя- Елена и обратно. Ограничено е движението на моторни превозни средства над 3,5 т. по пътя Чешма-Кесарево. Срокът за приключване на ремонтите е 5 юли, а обходният маршрут е през Чешма-Сливовица-Горско Ново село-Джулюница-Кесарево.\r\nЛуиза ТРАНЧЕВА", "date": "2018.03.11", "title": "Велико Търново: Ограничено е движението за товарни автомобили над 12 тона по пътя Лозен- Полски Тръмбеш"}
{"url": "http://www.focus-news.net/news/2018/03/11/2498144/blagoevgrad-v-rayona-na-kresnenskoto-defile-i-patya-simitli-gotse-delchev-ima-povishena-opasnost-ot-padashti-kamani.html", "text": "Сухи са пътните настилки в Област Благоевград. Това съобщи за Радио „Фокус“ – Пирин дежурният служител в Областно пътно управление – Благоевград. По високите и усойни места пътните настилки са мокри. Нормално натоварен е трафикът по автомагистрала „Струма“ и Главен път Е-79. В региона няма затворени пътища. Прохода Предел е отворен за преминаването на всички видове моторни превозни средства. През нощта няма регистрирани тежки пътни инциденти. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен пътя Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.03.11", "title": "Благоевград: В района на Кресненското дефиле и пътя Симитли-Гоце Делчев има повишена опасност от падащи камъни"}
{"url": "http://www.focus-news.net/news/2018/03/11/2498145/abc-news-donald-tramp-shte-predprieme-parvoto-si-patuvane-v-yuzhna-amerika-prez-april.html", "text": "Президентът на САЩ Доналд Тръмп ще предприеме първата си обиколка в Южна Америка като държавен глава през месец април, съобщиха от Белия дом, предава ABC news. Пътуването му ще включва посещение в Перу и Колумбия, както и една многостранна среща. Първата му спирка ще бъде Лима, където ще се проведе Срещата на върха на двете Америки. Тръмп ще се срещне със своя перуански колега Педро Пабло Кучински, след което ще бъде за Колумбия, за разговори с държавния глава Хуан Мануел Сантос.: Цанко Цолов", "date": "2018.03.11", "title": "ABC news: Доналд Тръмп ще предприеме първото си пътуване в Южна Америка през април"}
{"url": "http://www.focus-news.net/news/2018/03/11/2498147/ria-novosti-egipetskata-armiya-e-neutralizirala-16-ekstremisti-v-sinay.html", "text": "Египетската армия е неутрализирала 16 екстремисти в последните четири дни в рамките на мащабна антитерористична операция, проведена на Синайския полуостров, съобщават военните сили на страната, предава РИА Новости. Според разпространената информация, четирима от убитите са определени като особено опасни.\r\nОперациите в Синай продължават вече повече от месец, припомня руската агенция. През това време египетските военни ликвидираха над сто екстремисти и унищожиха голяма брой техни убежища, оръжейни складове, амуниции и превозни средства. Иззети са също така голям брой експлозиви. : Цанко Цолов", "date": "2018.03.11", "title": "РИА Новости: Египетската армия е неутрализирала 16 екстремисти в Синай"}
{"url": "http://www.focus-news.net/news/2018/03/11/2498139/vratsa-negovo-visokopreosveshtenstvo-vrachanskiyat-mitropolit-grigoriy-shte-oglavi-arhiereyska-sveta-liturgiya-v-hrama-posveten-na-sv-sofroniy-vrachanski.html", "text": "Православната църква  прославя Светия и Животворящ Кръст господен - Кръстопоклонна неделя, предаде репортер на Агенция „Фокус“. Същия ден се чества паметта на Св. Софроний патриарх Йерусалимски. Българската православна църква почита и нашия роден сетител - св. Софроний епископ Врачански. От 17.00 часа във Възнесенския храм на Враца, посветен и на св. Софроний Врачански, всенощно бдение ще оглави Негово високопреосвещенство Врачанският митрополит Григорий. От 9.00 часа митрополит Григорий ще оглави в храма архиерейска света Литургия. \r\nСлед края на светата Литургия епархийският началник и свещениците от града ще вземат участие в общоградското честване, което започва в 11.00 часа пред паметника на св. Софроний Врачански. Там митрополит Григорий ще отслужи молебен за здравето и благоденствието на врачани.\r\nНикола ПЕТКОВ", "date": "2018.03.11", "title": "Враца: Негово високопреосвещенство Врачанският митрополит Григорий ще оглави архиерейска света литургия в храма, посветен на св. Софроний Врачански"}
{"url": "http://www.focus-news.net/news/2018/03/11/2498109/sunday-express-dve-treti-ot-britantsite-smyatat-che-evropeyskiyat-sayuz-pritiska-velikobritaniya-s-otkaz-ot-sporazumenie.html", "text": "Две трети от британците смятат, че Европейският съюз притиска Великобритания с отказ от споразумение, пише британският Sunday Express.\r\nОт проведено проучване сред  две хиляди британски граждани 31 процента са съгласни с горното твърдение и 36 процента са много съгласни, 11 процента не мислят така, а 6 процента въобще не мислят така. \r\nТези резултати се появиха, след като по-рано тази седмица висш представител на кабинета разкри, че има планове за сценарий при отказ от сделка.“Ние сме избрали учтивия подход и се стараем да бъдем разумни, доколкото е възможно, но в края на краищата ние може да се състезаваме и да надминем ЕС. Все пак сме петата икономика в света, ако говорим с езика на бизнеса.“, казва той.\r\n„Ако те не ни разрешат да се присъединим към агенциите, ние ще си изградим наши, които ще бъдат по-добри и ще ги превърнем в международен стандарт“, добавя той. Юлиян Марков", "date": "2018.03.11", "title": "Sunday Express: Две трети от британците смятат, че Европейският съюз притиска Великобритания с отказ от споразумение"}
{"url": "http://www.focus-news.net/news/2018/03/11/2498148/plovdiv-75-godini-ot-spasyavaneto-na-balgarskite-evrei-ot-deportatsiya-v-natsistkite-lageri-shte-badat-otbelyazani-v-grada.html", "text": "75 години от спасяването на българските евреи от депортация в нацистките лагери ще бъдат отбелязани в Пловдив. Това съобщиха за Радио „Фокус“ – Пловдив от организацията на евреите „Шалом” в града. По традиция, всички ще се съберат пред Паметника на благодарността в 11.00 часа. На церемонията пред единствения по рода си мемориал в България се очакват много гости от страната и чужбина. Час по-рано официалната делегация, водена от посланика на Израел Н.Пр. Ирит Лилиан, ще бъде приета от кмета на Пловдив Иван Тотев. Очаква се да присъстват и много представители на организацията на българските евреи в Израел. След официалната церемония, всички ще се отправят на поклонение в Бачковския манастир, където са погребани патриарх Кирил и екзарх Стефан.\r\nВсяка година на тази дата организацията на евреите в България „Шалом“  изразява  благодарността си към на гражданите на Пловдив, които с риск за живота си са спасили техните близки от смърт в концентрационните лагери по време на Втората световна война. В домовете на пловдивските евреи и до днес се пазят архивни документи от 9 март 1943-та година, денят, в който  техните предци са били строени, готови за депортация в нацистките лагери, съгласно Закона за защита на държавата, приет две години по-рано. Намесата на патриарх Кирил, който по това време е митрополит на Пловдив, предотвратява заминаването им. Спирането на депортациите спасява от сигурна гибел близо 48 000 евреи, живеещи на територията на България.\r\nТони МИХАЙЛОВ", "date": "2018.03.11", "title": "Пловдив: 75 години от спасяването на българските евреи от депортация в нацистките лагери ще бъдат отбелязани в града"}
{"url": "http://www.focus-news.net/news/2018/03/11/2498113/tass-velikobritaniya-ima-namerenie-da-vavede-seriozni-sanktsii-sreshtu-ruski-chinovnitsi.html", "text": "Великобритания има намерение да въведе сериозни санкции срещу руски чиновници замесени в корупция и нарушаване на човешките права, подобно на американския закон „Магнитски“, предава ТАСС, цитирайки британския вестник Sunday Telegraph.\r\nОчаква се да не се издават визи за лицата от списъка и да бъдат замразени активите им на територията на Обединеното кралство.\r\nСпоред публикацията министърът на външните работи Борис Джонсън и министърът на вътрешните работи Амбър Ръд вече са се договорили за въвеждането на тези санкции още преди да стане инцидента с отравянето на бившия руски шпионин, който се очаква да влоши допълнително отношенията между двете страни. Юлиян Марков", "date": "2018.03.11", "title": "ТАСС: Великобритания има намерение да въведе сериозни санкции срещу руски чиновници"}
{"url": "http://www.focus-news.net/news/2018/03/11/2498146/veliko-tarnovo-liturgiya-po-povod-krastopoklonna-nedelya-se-otsluzhva-v-tsarkvite-i-hramovete-v-oblastta.html", "text": "Света литургия по повод Кръстопоклонна неделя се отслужва в църквите и храмовете в региона, предаде репортер на Радио „Фокус“ – Велико Търново. В днешния ден православната църква прославя Светия и Животворящ Кръст господен, затова и празникът се нарича „Кръстопоклонна неделя“.  Честваме и паметта на св. Софроний патриарх Йерусалимски, а Българската православна църква почита и нашия роден светител – св. Софроний епископ Врачански. Знаменитият деец на Българското възраждане е роден в Котел през 1739 година.  Кръщелното му име е Стойко Владиславов. Останал кръгъл сирак на единадесет години, той израснал в недоимък и учил в местното килийно училище. Отличавал се с вродени способности и високи нравствени качества. Още като свещеник в Котел той се оформил като способен църковен писател – преписвач на богослужебна книжнина и на дамаскини, автор на оригинални нравоучителни произведения. Починал е на 13 септември 1813 година в Букурещ. Канонизиран е от Светия синод на Българската православна църква на 31 декември 1964 година.\r\nЛуиза ТРАНЧЕВА", "date": "2018.03.11", "title": "Велико Търново: Литургия по повод Кръстопоклонна неделя се отслужва в църквите и храмовете в областта"}
{"url": "http://www.focus-news.net/news/2018/03/11/2498151/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-12-mart.html", "text": "„Софийска вода” временно ще прекъсне водоснабдяването в някои части на столицата на 12 март 2018 г. (понеделник), съобщиха от пресцентъра на дружеството.\r\nВъв връзка с изграждане на сградно водопроводно отклонение на ул. „Цар Асен“, Център район Триадица се налага спиране на водоподаването от 09:00 до 18:00 часа на клиентите на „Софийска вода”, живеещи в района на:\r\n- ул. „Цар Асен“ между бул.  „Ген. Скобелев“ и бул. „Патриарх Евтимий“;\r\n- бул.  „Ген. Скобелев“ между  бул. „Витоша“ и ул. „Цар Асен“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Асен“ на  кръстовището с ул. „Гургулят“.\r\nВъв връзка с подмяна на сградно водопроводно отклонение на ул. „Димитър Хаджикоцев“, кв. „Лозенец“ се налага спиране на водоподаването от 10:00 до 18:30 часа на клиентите на „Софийска вода”, живеещи в района на ул. „Зорница“, ул. „Димитър Хаджикоцев“ №12-№14.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пл. „Хелзинки“.\r\nВъв връзка с подмяна на пожарни хидранти на ул. „Чукар“ и ул. „Маломир“ , м. Гърдова глава, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Чукар“ от ул. „Карамфил“ до ул. „Маломир“ и ул. „Маломир“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Маломир” на ъгъла с ул. „Чукар“.\r\nВъв връзка с подмяна на сградно водопроводно отклонение на бул. „Св. Климент Охридски“ се налага спиране на водоподаването от 10:00 до 16:00 часа на клиентите на „Софийска вода”, живеещи в района на в. з. Американски колеж и бул. „Св. Климент Охридски“ от №130 до Околовръстен път.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 183 ъгъла с ул. 182.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.11", "title": "„Софийска вода” временно ще прекъсне водоснабдяването в някои части на столицата на 12 март"}
{"url": "http://www.focus-news.net/news/2018/03/11/2498150/sofiya-164-dushi-sa-noshtuvali-v-krizisniya-tsentar-za-nastanyavane-na-bezdomni-v-sofiya.html", "text": "164 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че здравословното състояние на настанените е било добро и не са възниквали проблеми през нощта.", "date": "2018.03.11", "title": "София: 164 души са нощували в Кризисния център за настаняване на бездомни в София"}
{"url": "http://www.focus-news.net/news/2018/03/11/2498149/veliko-tarnovo-propadnal-uchastak-ot-patnata-nastilka-zatrudnyava-dvizhenieto-mezhdu-selata-palauzovo-i-stomonetsite.html", "text": "Пропаднал участък от пътната настилка затруднява движението между селата Палаузово и Стомонеците, при км 7+060, където едната пътна лента е стеснена. Това съобщиха за Радио „Фокус” – Велико Търново от пресцентъра на Областно пътно управление-Габрово. В района е поставена необходимата сигнализация, а укрепителните дейности трябва да приключат до  31 март. Условията за пътуване в Габровска област са нормални. Настилките са сухи, трафикът – спокоен. Забранено е движението на моторни превозни средства с ширина по – голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. Отворен за движение е и прохода Шипка, но там все още е в сила забраната за товарни автомобили над 12 тона. Настилката в района е предимно суха, времето – облачно, но без валежи. \r\nЛуиза ТРАНЧЕВА", "date": "2018.03.11", "title": "Велико Търново: Пропаднал участък от пътната настилка затруднява движението между селата Палаузово и Стомонеците"}
{"url": "http://www.focus-news.net/news/2018/03/11/2498152/yonhap-sasht-nay-veroyatno-shte-prodalzhat-da-badat-nay-golemiya-pazar-za-yuzhnokoreyski-produkti-ot-sferata-na-otbranata.html", "text": "САЩ най-вероятно ще продължат да бъдат най-големия пазар за южнокорейски продукти от сферата на отбраната в близките пет години, смятат от Корейския институт за промишлена икономика и търговия, съобщава агенцията Yonhap. Според данните на института е вероятно освен това Сеул да спечели проекта за конструкция на следващия тренировъчен изстребител на САЩ, която е на стойност около 13 милиарда долара. Вашингтон продължава да е най-големият купувач на южнокорейски продукти от сферата на отбраната, но Сеул внася много повече стоки от САЩ, отколкото изнася за своя партньор. : Цанко Цолов", "date": "2018.03.11", "title": "Yonhap: САЩ най-вероятно ще продължат да бъдат най-големия пазар за южнокорейски продукти от сферата на отбраната"}
{"url": "http://www.focus-news.net/news/2018/03/11/2498153/lokalno-makedoniya-balgarskiyat-narod-e-izvarshil-podvid-spasyavayki-svoite-evrei-zayavi-boyko-borisov.html", "text": "Истински се гордея, че съм българин, потомък на такъв народ, който е защитил своите евреи, заяви българският премиер Бойко Борисов, който в събота присъстваше на церемонията по отбелязване на 75 години от спасяването на българските евреи по време на Втората световна война, пише електронното македонско издание “Локално“. „Българският народ е извършил подвид“, допълни още Борисов, който получи и почетен знак от Организацията на евреите в България. : Цанко Цолов", "date": "2018.03.11", "title": "„Локално“ (Македония): Българският народ е извършил подвид, спасявайки своите евреи, заяви Бойко Борисов"}
{"url": "http://www.focus-news.net/news/2018/03/11/2498155/pazardzhik-opasnost-ot-padashti-kamani-ima-po-patishtata-v-chastta-ot-rodopite-v-oblastta.html", "text": "Сухи са пътищата на територията на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Трафикът по главните пътни артерии в областта е нормално натоварен. Опасност от падащи камъни има по пътищата в частта от Родопите в Пазарджишка област. Тя е най-голяма по направленията Пещера-Батак-Широка поляна, Варвара-Гара Костандово и Белово-Юндола.\r\nОстава в сила забраната за преминаване на товарни автомобили над 12 тона с ремаркета и полуремаркета по пътя Белово-Юндола. Обходният маршрут за тях е Белово-Варвара-Велинград-Юндола. Въведено е ограничение за моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля.  \r\nВаня НИКОЛОВА", "date": "2018.03.11", "title": "Пазарджик: Опасност от падащи камъни има по пътищата в частта от Родопите в областта"}
{"url": "http://www.focus-news.net/news/2018/03/11/2498154/plovdiv-znepolskiyat-episkop-arseniy-oglavyava-bogosluzhenie-po-povod-krastopoklonna-nedelya-v-hram-sv-marina.html", "text": "Знеполският епископ Арсений оглавява богослужението по повод Кръстопоклонна неделя в храм „Св. Марина“ в Пловдив, предаде репортер на Радио „Фокус“ – Пловдив. На богослужението в третата неделя от Великия пост присъстват десетки вярващи. \r\nНа този ден, чрез припомняне кръстните страдания на Исус Христос, по средата на поста, Църквата почита св. Кръст. Това е един от дните, когато специално се християните се прекланят пред един от най-ярките символи на православната вяра – Светият и Животворящ Кръст Господен. Той се изнася от олтара и се поставя в центъра на храма. Смята се, че в средата на постите този ритуал дава на християните духовна сила да извървят докрай пътя на пречистването до деня на Възкресението. По традиция кръстът остава за поклонение в центъра на всеки храм до следващата неделя.\r\nТони МИХАЙЛОВ", "date": "2018.03.11", "title": "Пловдив: Знеполският епископ Арсений оглавява богослужение по повод Кръстопоклонна неделя в храм „Св. Марина“"}
{"url": "http://www.focus-news.net/news/2018/03/11/2498140/the-independent-velikobritaniya-smyata-da-se-obarne-kam-nato-vav-vrazka-s-otroveniya-sergey-skripal.html", "text": "Великобритания смята да повдигне случая с отровения руски двоен агент пред своите съюзници от НАТО, това са заявили от британското министерство на отbраната малко след като в събота бе проведено заседание на извънредния съвет, познат като „Кобра“, пише вестник The Independent. „Не бива да избързване, но трябва да имаме подобаващ отговор и това е нещо, което ще обсъдим с нашите партньори от НАТО“, заяви Тобиас Елууд от ведомството. \r\nВ късния следобед на събота вътрешният министър на Великобритания Амбър Руд свика заседание на извънредния съвет заради случая на отровения руски двоен агент Сергей Скрипал. 66-годишният бивш разузнавач и неговата дъщеря бяха приети в болница, след като на четвърти март са попаднали под влиянието на „много рядко“ влияещо на нервната система вещество. Властите подозират, че случаят може да представлява опит за убийство на руския шпионин, който е предоставял информация на британското разузнаване. : Цанко Цолов", "date": "2018.03.11", "title": "The Independent: Великобритания смята да се обърне към НАТО във връзка с отровения Сергей Скрипал"}
{"url": "http://www.focus-news.net/news/2018/03/11/2498157/pss-otlichni-sa-usloviyata-za-turizam-i-ski-v-planinite.html", "text": "Условията за ски и туризъм в планините са отлични. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). Температурите са положителни. Планинските спасители обясниха, че сутрин снежната покривка по пистите е твърда, а с напредването на деня започва да омеква и натежава, което повишава опасността от спортен травматизъм. Те съветват туристите да карат внимателно и да се съобразяват с тази пролетна особеност.  Средна е степента на лавинната опасност в планините. Въпреки това туристите, които правят преходи в планината, трябва да използват само зимната маркировка. Независимо, че степента на лавинна опасност е средна, не е изключено предизвикване на лавина на по-стръмни места и такива с повече снегонавявания. Всички лифтови съоръжения работят. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.11", "title": "ПСС: Отлични са условията за туризъм и ски в планините"}
{"url": "http://www.focus-news.net/news/2018/03/11/2498161/predstoyashti-mezhdunarodni-sabitiya-za-11-mart-agentsiya-fokus.html", "text": "Очаква се Общокитайското събрание на народните представители да одобри премахването на лимита на президентските мандата от Конституцията.  Протест с искане за независимост на Каталуния.  В Куба са насрочени общи избори.  Продължава посещението на Еманюел Макрон в Индия.", "date": "2018.03.11", "title": "Предстоящи международни събития за 11 март ( Агенция „Фокус“ )"}
{"url": "http://www.focus-news.net/news/2018/03/11/2498159/granichna-politsiya-normalno-natovaren-e-trafikat-na-vsichki-kontrolno-propuskatelni-punktove-na-balgaro-gratskata-granitsa.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от „Гранична полиция“. Нормално се осъществява и преминаването на моторни превозни средства през ГКПП „Илинден“, както и през останалите пунктове на българо-гръцката граница.\r\nКристина МИТКОВА", "date": "2018.03.11", "title": "„Гранична полиция“: Нормално натоварен е трафикът на всички контролно-пропускателни пунктове на българо-гръцката граница"}
{"url": "http://www.focus-news.net/news/2018/03/11/2498162/utre-shte-bade-obyavena-pesenta-s-koyato-balgariya-shte-uchastva-v-konkursa-evroviziya-2018.html", "text": "Песента, с която България ще участва в „Евровизия“ 2018, ще бъде обявена на 12 март, съобщиха от пресцентъра на БНТ. В 8.30 часа в сутрешния блок на БНТ1 „Денят започва“ ще бъде премиерата на българската песен и участник в музикалния конкурс. В 63-о издание на форума ще се включат представители на 42 държави, обединени от мотото „All Aboard!“ („Всички на борда!“) в португалската столица Лисабон. Предварително изтегленият жребий отреди на България място в първия полуфинал, който ще се излъчи на 8 май от 22.00 часа българско време. В него нашата песен ще бъде една от 19-те, които ще се борят за общо десет квоти за Големия финал на 12 май.  За втора поредна година Българската национална телевизия се обърна към музикалните професионалисти в България, за да определи българската песен и участник в Евровизия 2018. В обществената медия постъпиха 13 проекта с предложения за песен, изпълнител, стратегия за сценичното представяне, както и бюджет за свързаните с това разходи, които продуцентската компания или екипът са готови да поемат. „Искам да изкажа благодарност към всички продуценти, които подадоха проектите си и вложиха своята творческа енергия в участието си. Песните, които представиха, бяха изключително добри и затова всички бяха допуснати за разглеждане във вътрешната селекция“ – заяви продуцентът на българското участие в „Евровизия“ Йоана Левиева - Сойър. Процедурата за избор на новата българска песен в конкурса премина в два етапа. Постъпилите предложения първо бяха обсъдени с 20 чуждестранни експерти с опит в музикалния бранш и в конкурса „Евровизия“. Експертите оценяваха 13-те песни като ги класираха чрез присъждане на точки от 0 до 10. Специалистите гласуваха независимо един от друг в онлайн платформа, където освен оценки за песните, можеха да дадат мнението си  за изпълнителите и да оставят допълнителни препоръки. По време на втория етап на селекцията експертна комисия на БНТ разгледа събраните в международния панел мнения и избра българската песен за „Евровизия“ 2018 между тези, които са постигнали резултат минимум 7 точки по десетобалната система.", "date": "2018.03.11", "title": "Утре ще бъде обявена песента, с която България ще участва в конкурса „Евровизия“ 2018"}
{"url": "http://www.focus-news.net/news/2018/03/11/2498164/ria-novosti-obshtokitayskoto-sabranie-na-narodnite-predstaviteli-odobri-predlozhenieto-za-premahvane-na-limita-varhu-prezidentskite-mandati.html", "text": "Общокитайското събрание на народните представители одобри в неделя предложението за премахване на лимита от два мандата за поста на държавен глава, съобщава РИА Новости. Според вече приетата и предстояща да бъде формално извършена конституционна поправка, президентът вече ще има право да се кандидатира и служи в повече от два последователни петгодишни мандата. \r\nПо време на ежегодната си сесия, провеждаща се от пети до 20 март, Събранието освен това одобри други 20 поправки в Конституцията на Китай, сред които създаването на антикорупционен орган и включването на името на действащия президент Си Дзинпин и неговите идеи в основния закон. : Цанко Цолов", "date": "2018.03.11", "title": "РИА Новости: Общокитайското събрание на народните представители одобри предложението за премахване на лимита върху президентските мандати"}
{"url": "http://www.focus-news.net/news/2018/03/11/2498163/mvr-8-dushi-sa-raneni-pri-katastrofi-prez-izminaloto-denonoshtie.html", "text": "8 души са ранени при катастрофи през изминалото денонощие. Това съобщиха от пресцентъра на МВР. В страната са станали 6 произшествие. В София няма регистрирани пътни инциденти.", "date": "2018.03.11", "title": "МВР: 8 души са ранени при катастрофи през изминалото денонощие"}
{"url": "http://www.focus-news.net/news/2018/03/11/2498165/eso-kani-vsichki-zainteresovani-litsa-da-podavat-oferti-za-protsedura-s-predmet-predostavyane-na-finansovi-uslugi-ot-kreditni-institutsii-za-nuzhdite-na-operatora.html", "text": "\"Електроенергиен системен оператор“ (ЕСО) ЕАД кани всички заинтересовани лица да подадат оферти за процедура с предмет: Предоставяне на финансови услуги от кредитни институции за нуждите на \"Електроенергиен системен оператор\" ЕАД. Това съобщиха от ЕСО.\r\nИнформация по процедурата и документацията са достъпни на следните линкове:\r\nЛинк към Агенцията за обществени поръчки:\r\nЛинк към профила на купувача:", "date": "2018.03.11", "title": "ЕСО кани всички заинтересовани лица да подават оферти за процедура с предмет: Предоставяне на финансови услуги от кредитни институции за нуждите на оператора"}
{"url": "http://www.focus-news.net/news/2018/03/11/2498167/razgrad-82-godishna-zhena-e-pochinala-pri-pozhar-v-zhilishteto-y.html", "text": "82-годишна жена е намерена мъртва след пожар в жилището й на ул. „Стара планина“. Това съобщиха от ОДМВР-Разград. Сигналът за инцидента е подаден на 10 март в 9.40 часа.", "date": "2018.03.11", "title": "Разград: 82-годишна жена е починала при пожар в жилището й"}
{"url": "http://www.focus-news.net/news/2018/03/11/2498169/veliko-tarnovo-dobrovolno-pochistvane-shte-se-provede-v-rayona-na-rodilnoto-otdelenie-v-grada.html", "text": "Доброволно почистване ще се проведе в района на Родилното отделение във Велико Търново. Очаква се в инициативата са се включат над 70 души. Това потвърдиха за Радио „Фокус“ – Велико Търново организаторите от групата „Доброволно чистене – Велико Търново“. Те са подготвили за всички желаещи да се включат в инициативата 70 чифта работни ръкавици и стотици чували за смет. Акцията ще започне в 11.00 часа, а сборният пункт за доброволците е входът на града. Организаторите призовават доброволците по възможност да носят лозарски ножици, храсторези, секачи за клони и др.„Фокус“ припомня, че това е поредната кампанията, която се провежда на терени на МОБАЛ „Д-р Стефан Черкезов“ и се организира от групата „Доброволно чистене – Велико Търново“. Преди около три месеца членовете й събраха над 80 чувала и десетки парчета битови отпадъци от северния край на двора на Нова болница. Организаторите обаче посочват, че мястото отново е замърсено и съобщават, че предвиждат провеждането на втора акция в района.\r\nЛуиза ТРАНЧЕВА", "date": "2018.03.11", "title": "Велико Търново: Доброволно почистване ще се проведе в района на Родилното отделение в града"}
{"url": "http://www.focus-news.net/news/2018/03/11/2498160/veliko-tarnovo-spreni-sa-parnoto-i-toplata-voda-v-oblastniya-tsentar-zaradi-avariyata-na-magistralen-vodoprovod-kray-selo-prisovo.html", "text": "Преустановено е подаването на топлинна енергия във Велико Търново. Стотици абонати останаха без парно и топла вода, а причината е сериозната ВиК авария на магистрален водопровод край село Присово, която бе отстранена снощи. Това съобщиха за Радио „Фокус“ – Велико Търново от топлофикационното дружество в града и уточниха, че топлата вода и парното се очаква да бъдат пуснати до края на днешния ден. \r\nЛуиза ТРАНЧЕВА", "date": "2018.03.11", "title": "Велико Търново: Спрени са парното и топлата вода в областния център заради аварията на магистрален водопровод край село Присово"}
{"url": "http://www.focus-news.net/news/2018/03/11/2498168/mkd-makedoniya-ziyadin-sela-be-preizbran-za-predsedatel-na-aliansa-na-albantsite-v-makedoniya.html", "text": "Зиядин Села бе преизбран на поста председател на македонската партия „Алианс на албанците“ в рамките на конгрес на формацията в събота, съобщава македонското електронно издание МКД. „За“ преизбирането на Села гласуваха 606 души, като само един бе против. В своето обръщение преизбраният лидер заяви, че партията ще продължава да работи за двуезичността и двунационалността на страната, отбеляза македонското електронно издание. : Цанко Цолов", "date": "2018.03.11", "title": "„МКД“ (Македония): Зиядин Села бе преизбран за председател на Алианса на албанците в Македония"}
{"url": "http://www.focus-news.net/news/2018/03/11/2498158/mia-sasht-shte-predlozhat-na-sarbiya-vazmozhnosti-za-uregulirane-na-otnosheniyata-s-kosovo-spored-mesten-vestnik.html", "text": "Според сръбския вестник “Новости“ в рамките на свое посещение в Белград, американският помощник-държавен секретар по въпросите за европейските и евразийски дела Уес Мичъл ще представи на Сърбия предложение за урегулиране на отношенията с Прищина, предава Македонската информационна агенция. Според изданието, Мичъл ще предложи Сърбия да спре да блокира членството на Прищина в международните организации, в замяна на което доминираните от сърби общини в Косово ще получат широки права на самоуправление в сферите на образованието, здравеопазването и културата, а вицепремиерът на косовското правителство, който ще бъде етнически сърбин, ще има правомощията да контролира упражняването на тези права. \r\nСпоред сръбския вестник, предложението ще бъде представено при среща на Мичъл с Александър Вучич.Агенция \"Фокус\" припомня:\r\nСръбският вицепремиер и външен министър Ивица Дачич проведе разговори с Мичъл в началото на декември миналата година във Вашингтон, след което изрази увереността си, че американският дипломат ще посети Сърбия през 2018 г. По-рано тази седмица бе съобщено, че Мичъл ще посети Прищина на 13 март, където ще проведе срещи с премиера Рамуш Харадинай и президента Хашим Тачи. Не се съобщава за точна дата за евентуално негово посещение в Белград. : Цанко Цолов", "date": "2018.03.11", "title": "МИА: САЩ ще предложат на Сърбия възможности за урегулиране на отношенията с Косово, според местен вестник"}
{"url": "http://www.focus-news.net/news/2018/03/11/2498171/plovdiv-v-grada-shte-se-provede-dobrovolcheska-aktsiya-za-pochistvane-i-vazstanovyavane-na-botanicheskata-gradina.html", "text": "В Пловдив ще се проведе доброволческа акция за почистване и възстановяване на Ботаническата градина. Това съобщиха за Радио „Фокус“ – Пловдив организаторите на инициативата. Почистването ще се проведе в периода от 11.00 до 14.00 часа. Организаторите са осигурили необходимите за почистването инструменти и материали – ръкавици, ножици за кастрене на дървета, лопати, торби за боклук и други. При предишни доброволчески акции доброволците са преобразили напълно 500 кв. м. изключително избуяла и занемарена територия само за няколко часа. „Остават ни още 130 декара и се нуждаем от активна подкрепа. Нека заедно запретнем ръкави и превърнем Ботаническата градина в еднo приказно място, на коeто да се радваме заедно с децата си“, призоваха организаторите на доброволческата акция.\r\nТони МИХАЙЛОВ", "date": "2018.03.11", "title": "Пловдив: В града ще се проведе доброволческа акция за почистване и възстановяване на Ботаническата градина"}
{"url": "http://www.focus-news.net/news/2018/03/11/2498174/veliko-tarnovo-s-44-sm-se-e-povishilo-nivoto-na-reka-dunav-pri-svishtov.html", "text": "С 44 см се е повишило нивото на река Дунав при Свищов за изминалото денонощие, съобщиха от Хидрометеорологична станция-Свищов. Водният стоеж на реката там е 476 см. Температурата на водата e 4.7 градуса.\r\nПредимно слънчево ще е времето над българския участък на Дунав днес. По-значителна ще е облачността в източните части. Ще остане почти тихо. Максималните температури през деня ще са между 15° и 20°.", "date": "2018.03.11", "title": "Велико Търново: С 44 см се е повишило нивото на река Дунав при Свищов"}
{"url": "http://www.focus-news.net/news/2018/03/11/2498176/bdzh-realizira-initsiativi-za-privlichane-na-novi-kadri.html", "text": "„БДЖ-Пътнически превози” ЕООД реализира множество инициативи за привличане на млади кадри. Една от тях е подписаното партньорско споразумение с Професионалната гимназия по механизация на селското стопанство в град Мездра за разкриване на нови паралелки. Това съобщиха от пресцентъра на БДЖ. От есента ученици, завършили VII клас, ще могат да кандидатстват в железничарския град за дуална форма на обучение: „Техник по железопътна техника”, специалност „Локомотиви и вагони” и професия „Електротехник”, специалност „Електрообзавеждане на железопътна техника”. Тийнеджърите ще могат да се възползват и от стипендиантски програми, възможности за преквалификация след дипломирането за други правоспособности и продължаващо обучение във висшите училища. \r\nПрез месец март HR-екипът на „БДЖ-Пътнически превози” ЕООД ще участва в инициативата „Национални дни на кариерата: Добра кариера. Добър живот”. Форумът е най-голямото и значимо кариерно изложение в България вече 16 години. Експерти от националния железопътен превозвач ще се включат в провеждането на форума в София, Пловдив и Велико Търново. По време на събитието ще бъдат представени свободните позиции и стажантски програми в дружеството пред студенти и млади амбициозни хора, които търсят сериозна кариерна реализация. \r\nДруго събитие, в което ще се включат специалисти от дружеството през този месец, е панаирът на образованието в град Мездра. Събитието се осъществява с цел набиране на ученици в гимназиален клас и старт на приема в професионални гимназии. \r\nЧрез участието си във форуми и партньорски взаимоотношения „БДЖ-Пътнически превози” ЕООД реализира най-новите си проекти за интегриране на образованието в бизнеса. Дружеството подкрепя професионалното обучение и образование на ученици, като по този начин се изгражда здрава основа за успешно развитие на БДЖ като бъдещ потенциален работодател. Националният железопътен превозвач поставя акцент, че е един добър избор за бъдещо професионално развитие, с нова визия и стратегически поглед, ориентиран към хората като дългосрочна инвестиция, а не като ресурс.", "date": "2018.03.11", "title": "БДЖ реализира инициативи за привличане на нови кадри"}
{"url": "http://www.focus-news.net/news/2018/03/11/2498173/gazeta-express-nov-krag-ot-tehnicheski-pregovori-mezhdu-belgrad-i-prishtina-shte-se-provede-mezhdu-19-i-21-mart.html", "text": "Говорителят на Европейската комисия Мая Кочиянчич обяви, че в периода между 19 и 21 март в Брюксел ще бъдат проведени нови технически разговори между Белград и Прищина, съобщава Gazeta Express. Според говорителя, сред темите от дневния ред ще бъдат „споразуменията за сръбските общини, мостът в Митровица, проблеми от енергийния сектор и управлението на вътрешните граници“.\r\nКочиянчич също така подчерта, че Прищина трябва да приложи без забавяне споразумението за формиране на Асоциацията на сръбските общини. По-рано тази седмица Косово се отказа от започване на процеса по изработване на споразумението, което доведе до остра реакция от сръбския външен министър Ивица Дачич, според който действията на Прищина са равни на отказ от брюкселски диалог. : Цанко Цолов", "date": "2018.03.11", "title": "Gazeta Express: Нов кръг от технически преговори между Белград и Прищина ще се проведе между 19 и 21 март"}
{"url": "http://www.focus-news.net/news/2018/03/11/2498179/ministar-nikolina-angelkova-poluchi-nagrada-za-profesionalno-partnyorstvo-na-mezhdunarodnoto-izlozhenie-inturmarket-v-moskva.html", "text": "Министърът на туризма Николина Ангелкова получи награда на церемония в Москва по време на 13-то Международно туристическо изложение „Интурмаркет”. Това съобщиха от пресцентъра на министерството. Отличието се дава за „многогодишно сътрудничество, мащабно участие и творчески подход при организиране работата на изложението”. Наградата е подписана от ръководителя на Федералната агенция по туризъм на Русия Олег Сафонов, с когото министър Ангелкова имаше ползотворна среща в рамките на изложението.\r\nРусия е генериращ пазар за България и е сред петте страни, които изпращат най-много туристи у нас. През 2017 г. близо 558 хил. руснаци са предпочели страната ни за почивка и пътешествия, а над 400 хил. граждани на  федерацията имат втори дом в България, заяви при награждаването министър Ангелкова. \r\nБългария пък е сред десетте най-предпочитани за почивка от руските туристи държави и затвърждава имиджа си на семейна дестинация сред тях. Туроператори от федерацията, които работят на пазар България, информират за повишено търсене към момента с 15-20 процента за лято 2018 г. спрямо март миналата година.\r\n„Интурмаркет” е сред най-големите международни туристически борси за професионалисти. Тази година в нея участват повече от 1400 изложителя от над 130 държави, както и руските региони и национални туристически представителства. По неокончателни данни форумът, който се провежда от 10 до 12 март, ще бъде разгледан от над 74 хиляди посетители. България представя на националния си щанд разнообразни възможности за морски, културно-исторически, балнео-, СПА и уелнес туризъм.", "date": "2018.03.11", "title": "Министър Николина Ангелкова получи награда за професионално партньорство на международното изложение „Интурмаркет” в Москва"}
{"url": "http://www.focus-news.net/news/2018/03/11/2498178/narodniyat-predstavitel-ot-bsp-za-balgariya-vesela-lecheva-v-tutrakan-nay-vazhnoto-predizvikatelstvo-e-da-varnem-detsata-na-balgariya.html", "text": "Народният представител от \"БСП за България\" Весела Лечева бе гост в Тутракан, в среща-разговор на тема \"Смели жени - поглед към предизвикателствата в съвременния свят\", организирана от общинската организация на БСП и Обединението на жените социалистки в крайдунавския град. Това съобщиха от пресцентъра на партията. \"Най-важното предизвикателство пред българските жени е как да направим така, че да върнем децата на България, как да направим така, че държавата ни да работи по демократичните правила, които сме избрали и нашите деца да се чувстват сигурни в България и да знаят, че могат да се реализират тук” – каза Весела Лечева. \r\nВ срещата присъства 15-годишната Ванина Илиева от с. Пфоесор Иширково, която е републикански шампион по стрелба, със завоювани медали за 2-ро и 1-во място, при юноши и девойки. Весела Лечева пое ангажимент за подкрепа и закупуване на професионална спортна екипировка за младия талант на Силистра. \r\nВ срещата участие взеха Вяра Емилова - секретар на НС на БСП, Пенка Йорданова – експерт Местна власт и бивш кмет на Монтана, Недка Панайотова - председател на ЗК \"Христо Ботев\" – Тутракан, както и председателите на Обединенията на жените социалистки от цяла Силистренска област.  \r\nЖените бяха поздравени от младия талант и участник в „Гласът на България Елица Камбурова от Тутракан.", "date": "2018.03.11", "title": "Народният представител от \"БСП за България\" Весела Лечева в Тутракан: Най-важното предизвикателство е да върнем децата на България"}
{"url": "http://www.focus-news.net/news/2018/03/11/2498181/gabrovo-kashta-e-goryala-v-selo-agatovo-nyama-postradali-pri-intsidenta.html", "text": "Къща е горяла вчера в село Агатово, община Севлиево. Сигнал за инцидента е подаден на тел. 112 в 14.34 часа, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“-Габрово. Огънят е унищожил част от покрива на имота, както и домашно имущество. Данни за загинали и пострадали няма. Причината за пожара е в процес на установяване. \r\nПрез изминалото денонощие огнеборците от региона са гасили и сухи треви край дряновското село Янтра, както и пожар в комин на къща в село Градница, община Севлиево.\r\nЛуиза ТРАНЧЕВА", "date": "2018.03.11", "title": "Габрово: Къща е горяла в село Агатово, няма пострадали при инцидента"}
{"url": "http://www.focus-news.net/news/2018/03/11/2498182/ria-novosti-pochti-70-ot-rusnatsite-shte-glasuvat-za-vladimir-putin-na-predstoyashtite-izbori-pokazva-prouchvane.html", "text": "Почти 70% от руснаците са готови да дадат своя глас за действащия президент на Русия Владимир Путин на насрочените за 18 март избори, това показва проведена от руския Център за проучване на общественото мнение анкета, предава РИА Новости. Втори по популярност, със седем процента подкрепа, е кандидатът на Комунистическата партия на Руската федерация Павел Грудинин. С пет процента е Владимир Жириновский, лидер на Либерално-демократическата партия. Останалите кандидати се движат между един и два процента подкрепа. \r\n74% от участвалите в анкетата са посочили, че ще гласуват със сигурност на предстоящите избори, докато девет процента „вероятно“ ще упражнят правото си на глас. : Цанко Цолов", "date": "2018.03.11", "title": "РИА Новости: Почти 70% от руснаците ще гласуват за Владимир Путин на предстоящите избори, показва проучване"}
{"url": "http://www.focus-news.net/news/2018/03/11/2498166/oblastniyat-upravitel-na-vratsa-malina-nikolova-krizisnata-situatsiya-predizvikana-ot-obilnoto-snegotopene-i-sastoyanieto-na-hidrotehnicheskite-saorazheniya-v-oblastta-e-preodolyana.html", "text": "Кризисната ситуация, предизвикана от обилното снеготопене и състоянието на хидротехническите съоръжения в област Враца, е преодоляна. Това посочи областният управител на Враца Малина Николова, съобщиха от Областната администрация. Нивото на реките се понижава на територията на всички общини, както и в крайната точка по поречието на р. Скът – град Мизия, където към момента е 190 см, при критични 290. Наблюдава се и значителен спад на язовирите. Продължава изпълнението на аварийните мерки за яз.“Рогозен“ в община Хайредин, които целят предотвратяването на бедствено положение при предстоящите пролетни валежи.\r\n„Благодарение на усилията на Пожарна безопасност и защита на населението – Враца, ОД на МВР – Враца, Областна администрация – Враца, строителните фирми „ПЪТСТРОЙИНЖЕНЕРИНГ“АД, „ГАРАНТ 90 – ЦОНЕВ И СИЕ“ООД и Община Хайредин и този път се справихме с бедствената ситуация“, заяви областният управител. \r\n„Мерките, които предприехме в този момент са аварийни и решават частично проблемите. За цялостното овладяване на кризата с техническите съоръжения на територията на община Хайредин за пореден път средствата, предоставени от Министерски съвет са решението, с което заплахите за населението в нашата област се преодоляват. През 2016 г. Правителството предостави на Областна администрация – Враца средства, с които бяха реализирани две важни и конкретни мерки за яз. “Рогозен 1“ и осигуряване нормалната проводимост на реките в област Враца. Ако областната администрация не беше възложила и изпълнила обществена поръчка „Планово почистване на речни участъци, извън урбанизираните територии в област Враца“ на стойност 164 260 лв. за 20 участъка на реките Скът, Лева, Бързина, Огоста и Върбишка бара в общините Борован, Бяла Слатина, Враца, Мизия и Хайредин, днес проводимостта им нямаше да бъде осигурена и опасността от наводнение оставаше в пълна сила. С изпълнението на договор за неотложни аварийно-възстановителни дейности по укрепване на преливника на яз.“Рогозен 1“ на стойност 93 576 лв. Областна администрация – Враца овладя положението в община Хайредин за 2 години. Ясно беше заявено на кмета на Хайредин, че това е временна мярка и той трябва да предприеме действия по изготвянето на технически проекти за проблемните язовири, които да внесе за финансиране пред Междуведомствената комисия за възстановяване и подпомагане или като проектно предложение по ОП“Околна среда“. Проектите на общината са готови, но не са внасяни за финансиране до момента. Това наложи Правителството да предприеме незабавни действия за финансиране на готовите проекти и осигури бюджетни средства в размер на 3 млн.лв. за тяхното изпълнение“, допълни Малина Николова.\r\nОбластният управител изказва благодарност на Правителството на Бойко Борисов, държавните служби и строителните фирми, които не допуснаха да се повторят събитията от 2014 година в област Враца.", "date": "2018.03.11", "title": "Областният управител на Враца Малина Николова: Кризисната ситуация, предизвикана от обилното снеготопене и състоянието на хидротехническите съоръжения в областта, е преодоляна"}
{"url": "http://www.focus-news.net/news/2018/03/11/2498184/emsc-zemetresenie-s-magnitud-ot-44-po-skalata-na-rihter-e-registrirano-kray-bregovete-na-o-krit.html", "text": "Земетресение с магнитуд от 4,4 по скалата на Рихтер е регистирано край бреговете на о. Крит в неделя сутринта, съобщава Европейският средиземноморски сеизмологичен център. \r\nЕпицентърът на труса се е намирал на около 100 километра от град Палиохора и на около 180 от Ираклио. Земетресението е усетено на острова, но няма данни за щети или разрушения. : Цанко Цолов", "date": "2018.03.11", "title": "EMSC: Земетресение с магнитуд от 4,4 по скалата на Рихтер е регистрирано край бреговете на о. Крит"}
{"url": "http://www.focus-news.net/news/2018/03/11/2498185/hristina-kraeva-psiholog-50-ot-horata-v-aktivna-vazrast-stradat-ot-proletna-depresiya.html", "text": "Пролетната депресия е състояние което се проявява след дълга зима и продължава цяла пролет. Това каза за Радио „Фокус“ – Пирин Христина Краева, психолог. По думите й тя е свързана с много физиологични и психологични проблеми, настъпващи в тялото и психиката на човека. „Пролетта е време, в което организмът се приспособява и адаптира към нови условия. Време, в което в природата се извършва мощно преустройство, към което тялото ни трябва да се приспособи“, коментира тя. Краева добави, че както зимната, така и пролетната депресията е следствие от смяната на сезоните и затова тя е разновидност на така нареченото сезонно сетивно разстройство и засяга 50% от хората в активна възраст. \r\n„Други причини може да търсим в намаляването на биологично-активните вещества в храните през зимата и ранната пролет, прекалено суровите пости, повишена чувствителност от атмосферни промени, или серията вируси през зимата. В тези условия възниква състоянието, наречено пролетна дисхроноза“, каза още тя. Психологът подчерта, че влияние оказват и намалените резерви от витамин Д и изчерпването на елемента магнезий в организма, както и ограничената физическа активност през зимния период и по-малкото количество светлина.\r\nКристина МИТКОВА", "date": "2018.03.11", "title": "Христина Краева, психолог: 50% от хората в активна възраст страдат от пролетна депресия"}
{"url": "http://www.focus-news.net/news/2018/03/11/2498170/bsp-nad-700-kazanlachani-zaedno-s-dragomir-stoynev-sa-protiv-sdelkata-za-chez-balgariya.html", "text": "Над 700 граждани се подписаха в Казанлък в подписката за разваляне на сделката за „ЧЕЗ България”, стартирала първа в Града на розите. Жителите на Казанлък се включиха в националната гражданска инициатива с искането държавата да отмени сделката. Това съобщиха от пресцентъра на НС на БСП.\r\n„Кажете ни какво остава скрито за нас, ту има документи – ту  няма, говори се за арбитраж, за претенции срещу държавата ни,  всичко това  ще тежи на нас, българите, затова сме тук, за да кажем „стига”, с тези думи множество граждани посрещнаха зам.-председателя на ПГ „БСП за България” Драгомир Стойнев и депутатите Донка Симеонова и Георги Гьоков на една от централните казанлъшки улици. \r\n„Тази сделка е пример на едно голямо задкулисие, явно е, че този, който вземе тази сделка, ще работи против държавата и ще свидетелства за чешката компания на големия арбитраж, който ЧЕЗ водят. Това показва, че държавата просто липсва и ние искаме народът да се събуди. Тази сделка трябва да бъде отменена и държавата отново и изцяло да си върне контрола  без да има други акционери върху електроразпределителното дружество”,  каза Стойнев. Според него все едно местната гумаджийница да купи БМВ, случаят е аналогичен – една малка фирма, без история, никой не я знае, и изведнъж купува едно от големите енергийни предприятия в страната. \r\n„Затова ние искаме да застанем заедно, да покажем че има държава, има народ, който не може повече да търпи подобни своеволия на управляващите, които зад  гърба на българските граждани, правят далавери, да се подпишем и да кажем НЕ!”, категорични са народните представители. Те благодариха на гражданите, на младите, на общинските съветници  на левицата и на социалистите  за инициативността и активността им. По думите на депутати и граждани държавата може да бъде добър стопанин, но лошото е, когато се обвързва с мафията - „Да спрем паралелната държава, като будни български граждани, които искаме да има справедливост”. „Тази подписка става мащабна в цялата страна, защото, ако днес е ЧЕЗ, утре може да са другите дружества, и това е част от държавната ни сигурност”, подчертаха депутатите.", "date": "2018.03.11", "title": "БСП: Над 700 казанлъчани, заедно с Драгомир Стойнев, са против сделката за „ЧЕЗ България”"}
{"url": "http://www.focus-news.net/news/2018/03/11/2498172/bsp-zhiteli-na-skravena-se-vklyuchiha-v-podpiskata-sreshtu-prodazhbata-na-chez.html", "text": "Жители на Скравена се включиха в подписката срещу продажбата на ЧЕЗ. С тях се срещнаха народните представители от ПГ на \"БСП за България\" Стоян Мирчев и Иван Ченчев. Това съобщиха от пресцентъра на НС на БСП. „Парламентарната ни група иска с подписката на „Национална гражданска инициатива държавата да отмени сделката ЧЕЗ България”, да отстоява държавата, която да се върне в услуга на гражданите”.  Това каза Иван Ченчев по време на среща с членове и симпатизанти на БСП в Скравена.  „Тук не става въпрос за никаква национализация. С нужните законови мерки, държавата е необходимо да си придобие контрола, защото тук става въпрос за национална сигурност”, добави Ченчев и припомни как управляващите са спрели проекта „Белене”.\"Политически ни опоненти се опитват да внушат, че това е една частна сделка между два частни субекта. Ние не искаме Гинка да благоволи да отстъпи от нейния дял и  да влезе държавата, наясно между какви субекти влиза-някакви офшорки и Гинка”, коментира казуса народният представител Иван Ченчев\r\n„Политиката на ГЕРБ и Бойко Борисов е омръзнала на хората и те казаха на протеста „До тук!”. Така депутатът Стоян Мирчев обобщи резултата от народното недоволство пред Министерския съвет  преди дни. „С подписката искаме да кажем, че държавата трябва да стъпи там, където й е мястото. Може би връщането на ЧЕЗ е първата крачка, защото ако държавата няма собствени източници на приходи, освен данъците, тя няма как да изгради нормална социална система, система на здравеопазването, на образованието и т.н.”, посочи Мирчев. По думите му сделката с ЧЕЗ е събудила редица притеснения. Според последните социологически проучвания- над 80 % от хората казват, че тази сделка не трябва да я има”,  посочи Мирчев. Според него позицията на БСП отговаря на позицията на  мнозинството българи. Депутатът заяви, че  Унгария е национализирала електроразпределителните дружества. „Ние не искаме това, ние искаме, на чисто пазарен принцип, държавата да се върне. От самото начало на скандала Бойко Борисов от сутрин до вечер ръси лъжи. Това означава, че той е пряко обвързан с тази сделка и се чуди как да си прикрие следите”, коментира Мирчев.", "date": "2018.03.11", "title": "БСП: Жители на Скравена се включиха в подписката срещу продажбата на ЧЕЗ"}
{"url": "http://www.focus-news.net/news/2018/03/11/2498175/bsp-nad-400-rusentsi-poiskaha-razvalyane-na-sdelkata-s-chez-za-chasove.html", "text": "Над 400 подписа за отмяна на сделката с „ЧЕЗ България” събраха русенските социалисти в центъра на града за часове. Подписката е национална инициатива на БСП и ще продължи в цялата страна през следващите няколко дни. Това съобщиха от пресцентъра на партията. Да подкрепи кампанията днес беше и народният представител Пенчо Милков. Той призоваваше русенци да се включат и да участват в нещо реално, за да може интересите на близо 3 милиона българи да бъдат защитени. Пунктът пред Съдебната палата в центъра на дунавския град ще работи и днес . Подписи се събират и в населените места от областта. Който желае да подкрепи инициативата в тях, може да потърси информация в общинските съвети на социалистическата партия.", "date": "2018.03.11", "title": "БСП: Над 400 русенци поискаха разваляне на сделката с ЧЕЗ за часове"}
{"url": "http://www.focus-news.net/news/2018/03/11/2498187/iliana-benovska-g-n-borisov-na-18-mart-shte-izberat-putin-otnovo-za-prezident-kakvo-shte-oznachava-za-balgariya.html", "text": "Никой анализатор не се съмнява, че на 18 март 2018 година Русия и светът за четвърти път ще бъдат оглавени от Путин-президентът. Вие, Борисов, го произнесохте в Брюксел - на шега, или като реалист: „Нали знаете, две неща не може да избира човек – родителите си и президента на Русия”. Това коментира журналистът Илиана Беновска, водещ на предаването „Беновска пита” по Канал 3 и К2, съобщиха от екипа на предаването. \r\nИ пред българските политици ще се изправи със страшна сила въпросът:  Г-н Борисов, т-н Радев, г-жо Нинова, г-н Сидеров, г-н Карадайъ – на 18 март ще изберат Путин отново за президент, какво ще означава за България?\r\nЯсно е, че всички  ще  поздравите Путин  горещо.\r\nЯсно ,че Борисов и Радев ще го поканите в България. \r\nЯсно е ,че Нинова ще се опита да размрази от фризера   личните си отношения с Москва.  Но, дали на Нинова ще й се получи от високата Кремълска кула, без силна лупа,  да  я забележи и разпознае Путин, след като тя низвергна грубо почетния консул на Русия и свой мецанат- благодетел  Георги Гергов?\r\nЯсно, че Сидеров и Каракачанов ще активират патриотичните и си идеи за общи политики с Русия. \r\nНе е ясно Валери Симеонов в дълъг отпуск ли ще излезе, докато новината за Путин-президент отшуми. \r\nОчаква се почетният председател д-р Ахмед Доган и неговият приемник Карадайъ - дипломатично и с точни дефиниции - да формулират бъдещите  очаквания на ДПС за по-съвременни и прагматични отношения с Русия.\r\nВъзникват, обаче,един  въпрос, на  който премиерът Борисов и президентът Радев  трябва да сте си приготвили отговорите за неделя-вечер на 18 март. Въпросът е ясен: Путин-президентът кого ще избере за свой партньор в България? \r\nИ, ако Путин избере Радев, той като „разносвач на чай“ ли ще се изживее - правя аналогия с израза на президентът на България , който се обиди, че турският президент Ердоган избра Борисов за свой партньор в геополитиката на Балканите и Европа и попита премиера Борисов „разносвач на шербет“ли ще става. \r\nА, ако Путин избере Борисов, премиерът на България трети път, ще добие ли сила да бъде толкова сърцат в защита на Русия пред Европа, както е сърцат в защита на Турция пред Европа?\r\nТова е въпросът на въпросите,г-н Борисов  и ако намерите верния отговор и Вие, като политик и премиер, и България ще си стъпим на краката здраво и пред Европа, и пред света. И ЧЕЗ, протести на БСП, Симеонов, Радев, Истанбулската конвенция, жълтите новини ще Ви се видят детски играчки в 10-годишната Ви кариера на политик.\r\nАз съм Беновска. И питам.", "date": "2018.03.11", "title": "Илиана Беновска: Г-н Борисов, на 18 март ще изберат Путин отново за президент - какво ще означава за България"}
{"url": "http://www.focus-news.net/news/2018/03/11/2498190/nik-na-nfsb-se-obyavi-protiv-pri-poseshtenieto-si-v-makedoniya-premierat-boyko-borisov-da-se-izvinyava-za-deportiraneto-na-evreite-ot-severna-gartsiya-i-makedoniya.html", "text": "Националният изпълнителен комитет (НИК) на НФСБ се обяви против това при посещението си в Македония премиерът Бойко Борисов да се извинява за депортирането на евреите от Северна Гърция и Македония през Втората световна световна война, в декларация, изпратена от политическата формация.\r\nПубликуваме пълния текст на декларацията без редакторска намеса:\r\n\"НИК на НФСБ е категорично против това министър-председателят на Република България Бойко Борисов при посещението си в РМакедония да се извинява за депортирането на евреите от Северна Гърция и Македония по време на Втората световна война. Подобно извинение означава, че България и българският народ поемат вината за трагичната съдба на тези хора, изпратени в концентрационните лагери на смъртта. Тоест България ще поеме вината за престъпления, извършени от друг режим и друга държава – хитлеристка Германия.\r\nИсторическите факти са безспорни: След като Германия окупира тези територии в резултат на военните действия, тя ги предава за временна ГРАЖДАНСКА администрация на Царство България, като военното командване и администрация остава в ръцете на германците. На хората с еврейски произход не се позволява да получат българско гражданство. Създаването на лагерите на смъртта в Европа и депортацията на милиони невинни хора към тях, включително евреите от окупираните територии на бивша Югославия и Гърция, се извършва по решение на ръководството на на националсоциалистическата германска работническа партия. Опитът на Германия да принуди България да депортира своите граждани от еврейски произход среща изключително силна и масова съпротива от нашето общество и държава, от Българската православна църква, от политици, общественици, граждани. Против депортацията категорично се възпротивява тогавашният държавен глава на България, цар Борис III.  Общественото недоволство се ръководи от пловдивския митрополит Кирил, софийския Стефан, подпредседателя на парламента Димитър Пешев, Владимир Куртев и още стотици и стотици други.\r\nБлагодарение на тази безпрецедентна съпротива България успява да спаси всички наши съграждани и сънародници от еврейски произход - над 48 хиляди души - от депортиране и физическо унищожение! \r\nНИК на НФСБ напомня, че такова извинение и поемане на чужда вина и престъпления не е обсъждано нито на заседание на Министерския съвет, нито на Политическия съвет на коалицията ГЕРБ – ОП и не може да бъде позиция на изпълнителната власт на Република България!\r\nИзразяваме дълбоката си скръб за жертвите на Холокоста и съжалението, че България не е имала възможност да спаси и онези почти 11 хиляди невинни души от териториите под временна българска администрация, но отхвърляме всякакви опити България и целият български народ да се жигосват с клеймото за съучастие в това ужасяващо с жестокостта и мащабите си престъпление срещу човечеството – Холокоста.\r\nНИК на НФСБ\r\nВалери Симеонов\r\nВалентин Касабов\r\nДанчо Хаджиев\r\nБорис Ячев\".", "date": "2018.03.11", "title": "НИК на НФСБ се обяви против при посещението си в Македония премиерът Бойко Борисов да се извинява за депортирането на евреите от Северна Гърция и Македония"}
{"url": "http://www.focus-news.net/news/2018/03/11/2498189/ria-novosti-ministarat-na-pravosadieto-na-moldova-smyata-da-podade-ostavka.html", "text": "Министърът на правосъдието на Молдова Александър Тенасе разкри намерението си да подаде оставка в следващите дни чрез съобщение в една от социалните мрежи, предава РИА Новости. \r\n„Най-доброто решение в сложната ситуация е моето намерение да подам оставка от поста министър на правосъдието в близките дни“, заяви Тенасе. Като мотиви за постъпката си той посочи отсъствието на доверие от страна на населението. „Това е в духа на европейските ценности, според които заемането на всяка обществена длъжност се основава най-вече на доверието на хората. Когато то е компрометирано, поради каквито и да е причини, каквато и инициатива да бъде предприета, тя няма да даде резултат“, подчерта Тенасе, който бе назначен на длъжността на 10 януари 2018 г. Агенцията припомня, че наскоро местна телевизия публикува запис на телефонен разговор от преди три години между Тенасе, тогавашен председател на Конституционния съд на Молдова, с местния бизнесмен Вячеслав Платон, който в момента излежава 18-годишна присъда за злоупотреби. Бизнесменът, който по това време все още не е бил арестуван, и Тенасе са обсъдили молдовското законодателство и банкова система и въведените в тях промени, според изискванията на ЕС. : Цанко Цолов", "date": "2018.03.11", "title": "РИА Новости: Министърът на правосъдието на Молдова смята да подаде оставка"}
{"url": "http://www.focus-news.net/news/2018/03/11/2498188/liderat-na-bsp-sofiya-kaloyan-pargov-dlazhni-sme-da-govorim-s-gordost-za-spasyavaneto-na-balgarskite-evrei-za-da-ne-dopusnem-fashizam-dnes.html", "text": "Наш дълг е да разказваме с гордост на новите поколения за онзи акт на хуманност, който българският народ извършва преди 75 години със спасяването на над 50 000 български евреи от депортация. Това заяви лидерът на БСП – София Калоян Паргов след като разговаря с президента на Световния еврейски конгрес Роналд Лаудер. Това стана след възпоменателната церемония в Централната софийска синагога по повод един от най-светлите исторически моменти в българската история, съобщиха от пресцентъра на БСП - София.\r\n“Отбелязването на тази годишнина с редица събития през цялата 2018 година е знак за историческа памет, коментира още Калоян Паргов. - Тази памет е добър знак за бъдещето. Защото знаем, че забравата на историята е тежка присъда за един народ. Отказът на българите да извършат онзи варварски акт в един от най-мрачните периоди в европейската история, когато континентът е подчинен от нацисткия ботуш, е героичен акт“.\r\nСпоред Калоян Паргов историческата памет е изключително необходима на България днес предвид все по-настойчивите опити да бъде възродена фашистката идеология. „Свидетели сме на прояви, като провеждането на „Луковмарш, които будят тревога, добави той. - Затова е наш дълг непрекъснато да припомняме и да разказваме на новите поколения, включително и в учебниците за средно образование, за онези исторически събития. Никой няма право да си позволява да изкривява историческите факти. Не бива да отричат наличието на фашизъм и антисемитизъм в България през Втората световна война, тъй като това са доказани исторически факти. 75-годишнината, която честваме сега, е доказателство за съществуването на антифашистка съпротива.  \r\nКалоян Паргов е категоричен, че опитите в последните години да бъдат изкривени историческите факти с егоистичната цел да угодят на някакви дребни политически интереси са много опасни. „Последиците от подобни действия са непредсказуеми, убеден е той. - Втората световна война е жесток пример за това. Защото преди да избухне тя е имало ясни сигнали, за които всички са били глухи и слепи. Тези сигнали ги забелязваме и днес – постепенно зараждаща се омраза, нетолерантност, ксенофобия... Затова сме длъжни да проявяваме нетърпимост към тези прояви днес. За да не допуснем същата грешка, която Европа направи преди повече от 75 години. А последиците бяха пагубни за всички“.", "date": "2018.03.11", "title": "Лидерът на БСП – София Калоян Паргов: Длъжни сме да говорим с гордост за спасяването на българските евреи, за да не допуснем фашизъм днес"}
{"url": "http://www.focus-news.net/news/2018/03/11/2498156/ministar-lilyana-pavlova-evropredsedatelstvoto-varvi-uspeshno-otsenkite-sa-pozitivni.html", "text": "Европредседателството върви успешно. В пълен ход е. Върви изключително добре, оценките са позитивни. Това каза министърът на министърът за Българското председателство на Съвета на ЕС Лиляна Павлова в предаването „Денят с Георги Любенов“ по БНТ. „Скандалите, за които се говори, са вътрешнополитически. Отзвук за тях на този етап няма външен. Те са вътрешнополитически – между управляващи и опозиция“, подчерта министър Павлова. „По-скоро смятам, че те са опит на нашите опозиционери да създават в българите усещане за политическа нестабилност“, допълни тя. \r\nМинистър Павлова коментира и темата за европейската интеграция на Западните Балкани. „От ден 1 сме казали, че за нас Западните Балкани беше важно да ги върнем изобщо като тема, глобална тема, в дневния ред на Европа“, посочи министър Палова. „Никога не сме обещавали. Говорим за европейска перспектива за Западните Балкани. Задача номер 1, която бяхме поставили, вече е изпълнена. Първият успех на европредседателството вече е факт – да върнем тази тема в общоевропейския дневен ред, защото те бяха изпаднали от дневния ред на Европа“, допълни още тя. По думите ѝ не трябва да бъдат давани „фалшиви очаквания“ за дата на присъединяване, защото пред държавите от този регион предстои много работа. „Да покажат желание в този процес, защото никой не може да свърши тяхната работа“, още подчерта Павлова.", "date": "2018.03.11", "title": "Министър Лиляна Павлова: Европредседателството върви успешно, оценките са позитивни"}
{"url": "http://www.focus-news.net/news/2018/03/11/2498191/ministar-temenuzhka-petkova-shte-poseti-ploshtadkata-na-aets-belene.html", "text": "Енергийният министър Теменужка Петкова и изпълнителният директор на „Национална електрическа компания“ ЕАД Петър Илиев ще посетят площадката, изградена за реализация на проекта АЕЦ „Белене“. Това съобщиха от пресцентъра на Министерството на енергетиката. Ще бъде инспектирано изграждането на необходимите за съхранение на част от оборудването навеси. Посещението е предвидено за утре, 12 март, понеделник, 10.30 ч.", "date": "2018.03.11", "title": "Министър Теменужка Петкова ще посети площадката на АЕЦ „Белене“"}
{"url": "http://www.focus-news.net/news/2018/03/11/2498177/tass-seul-poiska-izvinenie-ot-turska-televiziya-zaradi-pogreshno-izpolzvane-na-snimka-na-yuzhnokoreyskiya-prezident-vmesto-izobrazhenie-na-prestapnik.html", "text": "Външното министерство на Южна Корея поиска официално извинение от турската телевизия “Шоу ТВ“, която показа снимка на южнокорейския президент Мун Дже-ин вместо изображение на обвинен в убийство престъпник, съобщава ТАСС. Според разпространената информация, на 25 февруари телевизията е излъчила репортаж относно убийство на жена от филипински произход, като вместо снимка на заподозрения убиец е показала изображения на южнокорейския президент. От телевизията са изпратили писмо до Сеул с извинение за грешката, но Южна Корея настоява за публично извинение. : Цанко Цолов", "date": "2018.03.11", "title": "ТАСС: Сеул поиска извинение от турска телевизия заради погрешно използване на снимка на южнокорейския президент вместо изображение на престъпник"}
{"url": "http://www.focus-news.net/news/2018/03/11/2498194/tanjug-si-dzinpin-e-priel-pokanata-da-poseti-povtorno-sarbiya.html", "text": "Сръбският президент Александър Вучич е получил писмо от своя китайски колега Си Дзинпин, в което е даден положителен отговор на поканата за повторно негово посещение в Белград, съобщава сръбската информационна агенция Tanjug. \r\nПоканата от страна на Вучич е била отправена в поздравителен адрес по случай китайската нова година, изпратено по-рано. : Цанко Цолов", "date": "2018.03.11", "title": "Tanjug: Си Дзинпин е приел поканата да посети повторно Сърбия"}
{"url": "http://www.focus-news.net/news/2018/03/11/2498196/mia-chetirima-balgarski-grazhdani-byaha-zadarzhani-v-makedoniya-za-trafik-na-migranti.html", "text": "Четирима български граждани бяха задържани в Македония за трафик на мигранти, съобщава Македонската информационна агенция. Четиримата са се опитали в събота да превозят с микробус осем нелегални мигранти от Афганистан и Шри Ланка през граничния пункт „Богородица“, но са били заадържани от полицията. \r\n„При извършени допълнителни проверки на превозното средство от полицейски и митнически служители, в специално направен тайник в горната част на автомобила са отрити осем нелегални мигранти от мъжки пол, на възраст от 18 до 41 години. Петима от тях са от Шри Ланка и трима от Афганистан“, съобщиха от македонското вътрешно ведомство. Мигрантите са разкрили, че техните превозвачи са ги взели от Атина след заплащане на такса, като е трябвало да ги откарат до Италия. \r\nЧетиримата мъже ще прекарат осем дни в ареста.  : Цанко Цолов", "date": "2018.03.11", "title": "МИА: Четирима български граждани бяха задържани в Македония за трафик на мигранти"}
{"url": "http://www.focus-news.net/news/2018/03/11/2498195/vitsepremierat-ekaterina-zaharieva-shte-uchastva-v-10-ata-tristranna-sreshta-na-vanshnite-ministri-na-balgariya-gartsiya-i-rumaniya-v-bukuresht.html", "text": "В понеделник заместник министър-председателят и министър на външните работи Екатерина Захариева ще участва в тристранна среща в Букурещ  с колегите си от Румъния и Гърция. Там заедно с Никос Кодзиас и домакина Теодор Мелешкану ще обсъди регионални въпроси. Това съобщиха от пресцентъра на Министерството на външните работи.\r\nСред тях е темата за европейската перспектива за Западните Балкани. Тя е приоритет на Българското председателство на Съвета на ЕС, но се радва на подкрепа както от Гърция, така и от Румъния, която ще бъде ротационен председател през 2020 г. Ще бъде обсъдена и сигурността на региона, включително енергийната. \r\nТова е десетата среща в този формат. Домакин на следващата ще бъде Гърция. Диалогът между трите страни е интензивен не само на ниво външни министри. През декември 2017 г. премиерите на трите държави се срещнаха в Белград по покана на президента на Сърбия Александър Вучич.", "date": "2018.03.11", "title": "Вицепремиерът Екатерина Захариева ще участва в 10-ата тристранна среща на външните министри на България, Гърция и Румъния в Букурещ"}
{"url": "http://www.focus-news.net/news/2018/03/11/2498199/sofiya-dvizhenieto-po-pat-iii-164-svoge-buchin-prohod-vremenno-se-izvarshva-v-edna-lenta-dvuposochno-poradi-ukrepvane-na-svlachishte.html", "text": "Движението по път III-164 Своге – Бучин проход временно се извършва в една лента двупосочно, поради укрепване на свлачище. Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат с повишено внимание и съобразена скорост, като спазват поставената сигнализация и указанията на сигналистите.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.03.11", "title": "София: Движението по път III-164 Своге – Бучин проход временно се извършва в една лента двупосочно, поради укрепване на свлачище"}
{"url": "http://www.focus-news.net/news/2018/03/11/2498197/milcho-lalov-kmet-na-bregovo-obyavihme-bedstveno-polozhenie-v-obshtinata-zaradi-palnovodieto-na-reka-timok-na-tozi-etap-ne-se-nalaga-evakuatsiya.html", "text": "Свикахме Кризисен щаб, на който се взе решение в Община Брегово да бъде обявено бедствено положение заради пълноводието на река Тимок и обилното снеготопене. Това каза за Агенция „Фокус“ кметът на община Брегово инж. Милчо Лалов. „Много големи количества вода са стигнали до защитните съоръжения, до дигите. Остават още около 20-30 см, за да прелеят дигите и водата да навлезе в населеното място“, посочи той. „На място има екипи на пожарната, очакваме техника от Видин, за да разшири един прорез и придошлите води да се оттичат обратно в коритото на река Тимок. Пожарната е тук и си върши работата добросъвестно“, обясни кметът. „В заповедта за обявяване на бедствено положение имаме текст, че при евентуално продължаване на прииждането на водите ще се евакуират хората, които могат да бъдат засегнати от ситуацията. На този етап не се налага евакуация“, заяви Милчо Лалов.\r\nБиляна ИВАНОВА", "date": "2018.03.11", "title": "Милчо Лалов, кмет на Брегово: Обявихме бедствено положение в общината заради пълноводието на река Тимок, на този етап не се налага евакуация"}
{"url": "http://www.focus-news.net/news/2018/03/11/2498201/pregled-na-mezhdunarodnite-novini-do-13-chasa-agentsiya-fokus.html", "text": "Четирима български граждани бяха задържани в Македония за трафик на мигранти. Четиримата са се опитали в събота да превозят с микробус осем нелегални мигранти от Афганистан и Шри Ланка през граничния пункт „Богородица“, но са били заадържани от полицията. \r\n„При извършени допълнителни проверки на превозното средство от полицейски и митнически служители, в специално направен тайник в горната част на автомобила са отрити осем нелегални мигранти от мъжки пол, на възраст от 18 до 41 години. Петима от тях са от Шри Ланка и трима от Афганистан“, съобщиха от македонското вътрешно ведомство. Мигрантите са разкрили, че техните превозвачи са ги взели от Атина след заплащане на такса, като е трябвало да ги откарат до Италия. \r\nЧетиримата мъже ще прекарат осем дни в ареста.  \r\n*** Министърът на правосъдието на Молдова Александър Тенасе разкри намерението си да подаде оставка в следващите дни чрез съобщение в една от социалните мрежи. \r\n„Най-доброто решение в сложната ситуация е моето намерение да подам оставка от поста министър на правосъдието в близките дни“, заяви Тенасе. Като мотиви за постъпката си той посочи отсъствието на доверие от страна на населението. „Това е в духа на европейските ценности, според които заемането на всяка обществена длъжност се основава най-вече на доверието на хората. Когато то е компрометирано, поради каквито и да е причини, каквато и инициатива да бъде предприета, тя няма да даде резултат“, подчерта Тенасе, който бе назначен на длъжността на 10 януари 2018 г. Агенцията припомня, че наскоро местна телевизия публикува запис на телефонен разговор от преди три години между Тенасе, тогавашен председател на Конституционния съд на Молдова, с местния бизнесмен Вячеслав Платон, който в момента излежава 18-годишна присъда за злоупотреби. Бизнесменът, който по това време все още не е бил арестуван, и Тенасе са обсъдили молдовското законодателство и банкова система и въведените в тях промени, според изискванията на ЕС. \r\n*** Министър-председателят на Швеция Щефан Льовен заяви, че страната му е готова да бъде домакин на историческата среща между президента на САЩ Доналд Тръмп и севернокорейския лидер Ким Чен-ун. \r\nВ интервю за шведска медия, премиерът подчерта ролята на страната като „гарант“ за интересите на САЩ в Северна Корея, по силата на споразумение, което позволява на Вашингтон да използва шведското посолство в Пхенян за дипломатически цели. Според Льовен, фактът, че Швеция разполага с представителство в Северна Корея от 70-те години е „изградил връзка с Пхенян, в която те чувстват, че могат да ни се доверят“. \r\n„Ако можем да помогнем по някакъв начин, ще го направим“, подчерта още министър-председателят. \r\n*** Земетресение с магнитуд от 4,4 по скалата на Рихтер е регистирано край бреговете на о. Крит в неделя сутринта, съобщава Европейският средиземноморски сеизмологичен център. \r\nЕпицентърът на труса се е намирал на около 100 километра от град Палиохора и на около 180 от Ираклио. Земетресението е усетено на острова, но няма данни за щети или разрушения. \r\n*** Говорителят на Европейската комисия Мая Кочиянчич обяви, че в периода между 19 и 21 март в Брюксел ще бъдат проведени нови технически разговори между Белград и Прищина. Според говорителя, сред темите от дневния ред ще бъдат „споразуменията за сръбските общини, мостът в Митровица, проблеми от енергийния сектор и управлението на вътрешните граници“.\r\nКочиянчич също така подчерта, че Прищина трябва да приложи без забавяне споразумението за формиране на Асоциацията на сръбските общини. По-рано тази седмица Косово се отказа от започване на процеса по изработване на споразумението, което доведе до остра реакция от сръбския външен министър Ивица Дачич, според който действията на Прищина са равни на отказ от брюкселски диалог. \r\n*** Общокитайското събрание на народните представители одобри в неделя предложението за премахване на лимита от два мандата за поста на държавен глава. Според вече приетата и предстояща да бъде формално извършена конституционна поправка, президентът вече ще има право да се кандидатира и служи в повече от два последователни петгодишни мандата. \r\nПо време на ежегодната си сесия, провеждаща се от пети до 20 март, Събранието освен това одобри други 20 поправки в Конституцията на Китай, сред които създаването на антикорупционен орган и включването на името на действащия президент Си Дзинпин и неговите идеи в основния закон.\r\n*** Великобритания смята да повдигне случая с отровения руски двоен агент пред своите съюзници от НАТО, това са заявили от британското министерство на отbраната малко след като в събота бе проведено заседание на извънредния съвет, познат като „Кобра“. „Не бива да избързване, но трябва да имаме подобаващ отговор и това е нещо, което ще обсъдим с нашите партньори от НАТО“, заяви Тобиас Елууд от ведомството. \r\nВ късния следобед на събота вътрешният министър на Великобритания Амбър Руд свика заседание на извънредния съвет заради случая на отровения руски двоен агент Сергей Скрипал. 66-годишният бивш разузнавач и неговата дъщеря бяха приети в болница, след като на четвърти март са попаднали под влиянието на „много рядко“ влияещо на нервната система вещество. Властите подозират, че случаят може да представлява опит за убийство на руския шпионин, който е предоставял информация на британското разузнаване. \r\n*** Куба гласува за ново Национално събрание в неделя, което е ключова стъпка в процеса, водещ към избор на нов президент, който ще бъде първият от близо 60 години извън фамилията Кастро. \r\nНовите членове на Събранието ще трябва да изберат наследник за 86-годишният Раул Кастро, когато той се откажа от поста си следващия месец. \r\nРаул пое властта през 2006 г. заради влошеното здраве на неговия брат Фидел Кастро, който управляваше от 1959 г. насам. По-рано Раул разкри, че няма да търси нов мандат, въпреки че се очаква да остане начело на Комунистическата партия до 2021 г. Най-вероятният кандидат за негов наследник е вицепрезидентът Мигел Диаз-Канел, отбелязва агенцията. \r\n*** В неделя Япония отбелязва седем години от разрушителното земетресение от месец март 2011 г., последвано от цунами и авария в атомната електроцентрала „Фукушима“.\r\nСилният трус от 9 по скалата на Рихтер предизвика огромна морска вълна, която удари атомната централа. Цунамито доведе до повреда в системата, охлаждаща реакторите, което от своя страна предизвика стопяването на три от тях и последваща експлозия, заради която в околната среда попаднаха радиоактивни материали. \r\nПри бедствието загинаха повече от 18 хиляди души, а други около 73 хиляди все още са без дом. Въпреки че е ход пречистваща дейност около атомната централа, по-голямата част от загубилите дома си хора все още се страхуват да се върнат на мястото заради най-вече опасения от излагане на радиация. Действащото японско правителство работи върху възстановяваното на централата, насрочена и паметна церемония.  \r\n***", "date": "2018.03.11", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/03/11/2498193/bsp-varnenskite-obshtini-valchi-dol-i-suvorovo-s-podpiska-sreshtu-sdelkata-s-chez.html", "text": "Подписката за разваляне на сделката с ЧЕЗ стартира и в двете варненски общини Вълчи дол и Суворово. В инициативата се включиха народните представители Иван Иванов и Анелия Клисарова, придружавани от председателят на ОблС на БСП Варна Цонко Цонев. Това съобщиха от пресцентъра на партията.\r\n\"Държвата трябва да участва в сделката за ЧЕЗ като равноправен кандидат-купувач. Тук не говорим за национализация, както управляващите се опитват да плашат хората, а изцяло на пазарен принцип – държавата влиза в икономиката и съревновава се с частните компании\" - подчерта народният представител от БСП за България Иван Иванов. \"Държавата трябва да гарантира сигурност в определени сфери.\" - допълни той.", "date": "2018.03.11", "title": "БСП: Варненските общини Вълчи дол и Суворово с подписка срещу сделката с ЧЕЗ"}
{"url": "http://www.focus-news.net/news/2018/03/11/2498192/ivan-ivanov-kevr-nyama-da-ima-poskapvane-na-toka-zaradi-sdelkata-za-chez.html", "text": "Сделката за ЧЕЗ по никакъв начин няма да е причина за повишаване на цената на тока. Това заяви в предаването „Неделя 150“ по БНР председателят на Комисията за енергийно и водно регулиране Иван Иванов. \r\n„Сключването на такава сделка, независимо кой е купувачът, по никакъв начин не влия върху цената на електроенергията. Тя се определя по ясна методика. В случая няма никакъв ценообразуващ елемент, свързан с прехвърляне на акции”, подчерта той. \r\n„Прехвърляне на акции от ЧЕЗ към „Инерком“ не може да бъде проверявано от Комисията за енергийно и водно регулиране, преди финализирането на сделката“, допълни още Иванов. По думите му контролът преди сключване на сделката трябва да се осъществи по параметри, които не са в правомощията на КЕРВ. \r\n„Ние се произнасяме в два изрично разписани случая. Когато се извършва разпореждане с имущество, с което се осъществява лицензионна дейност на едно енергийно дружество. Няма подобна хипотеза, защото имуществото на лицензираните дружества ЧЕЗ „Електро“ – България и ЧЕЗ „Разпределение“ - България остава в цялост. Вторият случай, в който може да се произнесем, е когато се извършват други сделки – те са изрично изброени, 4 на брой, в чл. 92 от Наредбата, но само в случаи, когато сделката се осъществява от лицензиант, а лицензиантите са ЧЕЗ „Електро“ и ЧЕЗ „Разпределение“. При това, за да се произнесе Комисията, трябва да постъпи, съгласно процедурата, заявление от тези дружества и ние в едномесечен срок се произнасяме. Няма съмнение, че ако след финализиране на сделката в един бъдещ момент подобно заявление постъпи в КЕВР, ние ще се произнесем, за да защитим обществения интерес“, обясни Иван Иванов.", "date": "2018.03.11", "title": "Иван Иванов КЕВР: Няма да има поскъпване на тока заради сделката за ЧЕЗ"}
{"url": "http://www.focus-news.net/news/2018/03/11/2498200/milcho-lalov-kmet-na-bregovo-institutsiite-shte-vzemat-probi-ot-vodata-v-obshtinata-za-da-se-ustanovi-ima-li-zamarsyavane-s-tezhki-metali.html", "text": "Голяма е вероятността от екологична катастрофа- сезирал съм РИОСВ-Монтана, Министерството на околната среда и водите, ВиК и Басейнова дирекция да дойдат по-най бързия начин, за да вземат проби от питейната и от придошлата вода, за да се установи има ли замърсяване. Това каза за Агенция „Фокус“ кметът на община Брегово инж. Милчо Лалов във връзка с обявеното бедствено положение заради пълноводието на река Тимок. „Най-големият ни проблем е, че отпреди 30-40 години в общината датира екологично замърсяване с тежки метали. Там, където сега има огромни количества вода, там са и помпените станции, които подават питейна вода за населението“, обясни той. „Представете си какво ще стане ако тези помпени станции просмукат такава замърсена с тежки метали вода“, коментира кметът. „Река Тимок не е много близо до къщите на хората, проблемът е за имуществото им“, каза още Милчо Лалов.\r\nБиляна ИВАНОВА", "date": "2018.03.11", "title": "Милчо Лалов, кмет на Брегово: Институциите ще вземат проби от водата в общината, за да се установи има ли замърсяване с тежки метали"}
{"url": "http://www.focus-news.net/news/2018/03/11/2498203/afp-marin-lyo-pen-be-preizbrana-kato-lider-na-natsionalen-front.html", "text": "Марин льо Пен бе преизбрана като лидер на френската дясна формация „Национален фронт в неделя“, като се очаква по-късно през деня тя да представи плана си за ново име на партията, която е асоциирана с нейния баща Жан-Мари льо Пен от 1972 г. насам, съобщава AFP.\r\nЛьо Пен загуби президентските избори в страната през месец май 2017 г., получавайки 34% от гласовете, което бе много под очаквания резултат, припомня агенцията. \r\n„Без смяна на името няма да успееш да включваме съюзи. А без съюзи никога няма да успеем да управляваме“, заяви льо Пен миналия месец. Нейният 89-годишен баща Жан-Мари льо Пен също бе премахнат от партията. : Цанко Цолов", "date": "2018.03.11", "title": "AFP: Марин льо Пен бе преизбрана като лидер на „Национален фронт“"}
{"url": "http://www.focus-news.net/news/2018/03/11/2498202/znepolskiyat-episkop-arseniy-na-nedelya-krastopoklonna-tryabva-dalboko-da-vniknem-v-smisala-ot-sobstvenite-ni-stradaniya-i-v-prichinite-poradi-koito-nosim-svoy-krast.html", "text": "На Неделя Кръстопоклонна, средата на Великия пост, ние трябва дълбоко да вникнем в смисъла от собствените ни страдания и в причините, поради които носим свой Кръст. Това каза Знеполският епископ Арсений пред събралите се десетки вярващи в храм „Света Марина“ в Пловдив, след като оглави богослужението в Третата Неделя от Великия пост, предаде репортер на Радио „Фокус“ – Пловдив. \r\n„Днес е особен ден на Великия пост-Неделя Кръстопоклонна, когато ние се молим пред изнесеното от олтара изображение на Светия Кръст, взирайки се в страдащия Спасител, и се стараем да осмислим всичко това, което е станало преди 2000 години на Голгота, да осмислим какво означават страданията, които Божият син претърпял от човешките ръце. И колкото по-дълбоко се замисляме над този символ на християнското спасение – Животворящият Кръст, колкото по-дълбоко се опитваме да вникнем в тайната на страданията на Бога на земята, токлова повече ни се открива смисъла на това, което на пръв поглед изглежда като безумие, нещо нелогично, случайно и ненужно, но при това непременно преследва всеки човек. Това са нашите собствени страдания и нашият собствен Кръст. Теофан Затворник казва, че Кръстът се е сраснал с нашето земно битие в този момент, когато вратите на земния Рай за затворили за хората И действително, когато човек се е отлъчил от общението с Бога, символ на което било изгонването на човека от Рая, той се сблъскал лице в лице с тази реалност, с този живот, който носи в себе си страдание. От страданията не може да ни избави нищо. Нито напредналата наука, включително и медицината, нито усилията, насочени към обезпечаване на социална справедливост, нито друго достижение на човешкия разум. Когато със силата на научното знание ние изключваме една беда, идва друга беда“, каза в словото си пред вярващите Знеполският епископ Арсений. \r\nПо думите му, ние сме се научили да лекуваме много болести, но сме създали цивилизация на стреса, която стоварва върху нас множество опасни предизвикателства, а душата се измъчва и боли понякога по-силно, отколкото физическата болка. „Ние знаем че болестите, страхът от смъртта, измяната, предателството, клеветата, лъжата и човешката злоба раняват нашето сърце. И даже много закалени хора не са способни да се оградят с такава броня, която би ги спасила от зловредното влияние на заобикалящия ги свят. Даже тези, които живеят напрегнат религиозен живот, които напълно се изолират от света, изпитват скърби и страдания. А иначе не може да бъде, защото страданието е резултат от греха, който е проникнал в плътта и кръвта на човешкото битие. И нерядко възниква въпросът, на който хората отговарят различно. Защо именно на мен се е паднал този кръст? Защо аз се разболях, бидейки млад, силен и енергичен, и това ми попречи да направя кариера, да създам семейство, да стана богат и благополучен? Защо именно мен, достигнал висоти в своята професионална дейност, станал човек значим, уважаван и богат, изведнъж ме застига някакво нещастие и се налага да започвам всичко отначало? Защо на човек, живеещ мъдър християнски живот изведнъж се налага да се сблъсква с лъжа и клевета? Защо всичко това на мен? На тези безкрайни въпроси, които възникват във всеки човек, даже у вярващия, има само един отговор, който ние добре трябва да знаем. Кръстът не е наказание. Смисълът на страданията следва да се разбира иначе. Кръстът, който днес лежи посредата на храма, ни помага да отговорим на въпроса, а именно какво означава страданието и какъв е неговия смисъл. Нали Господ нямал никакъв грях, а човешката злоба, клевета, завист връхлитали върху него в такава мяра и с такава сила, че го довели до Кръста. Той е бил умъртвен, бидейки не само невиновен, но и безгрешен. Жертвата, която той принесъл, имала очистителна сила за целия човешки род. Сам Христос не се е нуждаел от никакво очистване, защото е бил безгрешен, но неговата кръв, пролята на Кръста, умива целият човешки род. Тази жертва е потенциалът на Обновлението, на Спасението и Очистването. В нея е залогът на Царството Божие за всеки човек“, каза още в словото си пред вярващите Знеполският епископ Арсений след богослужението за Неделя Кръстопоклонна.\r\nТони МИХАЙЛОВ", "date": "2018.03.11", "title": "Знеполският епископ Арсений: На Неделя Кръстопоклонна трябва дълбоко да вникнем в смисъла от собствените ни страдания и в причините, поради които носим свой Кръст"}
{"url": "http://www.focus-news.net/news/2018/03/11/2498204/iliana-benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ от 17.00 часа по „Канал 3”. Това съобщиха от екипа на предаването. \r\nПредаването на тема „Политиката, глупако!“ ще започне с коментар на Илиана Беновска. Нейни събеседници в днешното издание на предаването ще бъдат проф. Божидар Димитров, „Кан Кубрат“ - за България - президентска република, Рамадан Аталай, ДПС, Искрен Веселинов, ОП и Славчо Велков, „БСП за България“ - за енергията в политиката и за енергетиката и политиката, Георги Чолаков, председател на ВАС - за върховенството на закона над властта.\r\nПовторението можете да гледате по „Канал 3” и да слушате по „Радио К2” от 22.30 часа. Можете да пишете на email: benovskapita@gmail.com.", "date": "2018.03.11", "title": "Илиана Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/03/11/2498186/the-local-shvetsiya-shvetsiya-e-gotova-da-bade-domakin-na-sreshtata-mezhdu-donald-tramp-i-kim-chen-un-zayavi-premierat-na-stranata.html", "text": "Министър-председателят на Швеция Щефан Льовен заяви, че страната му е готова да бъде домакин на историческата среща между президента на САЩ Доналд Тръмп и севернокорейския лидер Ким Чен-ун, пише местната редакция на The Local. \r\nВ интервю за шведска медия, премиерът подчерта ролята на страната като „гарант“ за интересите на САЩ в Северна Корея, по силата на споразумение, което позволява на Вашингтон да използва шведското посолство в Пхенян за дипломатически цели. Според Льовен, фактът, че Швеция разполага с представителство в Северна Корея от 70-те години е „изградил връзка с Пхенян, в която те чувстват, че могат да ни се доверят“. \r\n„Ако можем да помогнем по някакъв начин, ще го направим“, подчерта още министър-председателят. : Цанко Цолов", "date": "2018.03.11", "title": "The Local (Швеция): Швеция е готова да бъде домакин на срещата между Доналд Тръмп и Ким Чен-ун, заяви премиерът на страната"}
{"url": "http://www.focus-news.net/news/2018/03/11/2498208/turtsiya-lider-na-islyamistka-pariya-otkaza-uchastie-v-predizborniya-sayuz-na-erdogan-da-ne-sam-lud.html", "text": "Генералният председател на Партията на благополучието (ПБл – известна още и под името Партия на щастието (ПЩ), създадена от бившия премиер и лидер на турските ислямисти Неджметтин Ербакан – бел. на „Фокус”) Темел Карамоллаоглу категорично отказа участие в предизборния съюз на президента Реджеп Тайип Ердоган, предаде информационната агенция Догу хабер ажансъ (ДХА). „Тези, които днес говорят против правителството, утре ги хвърлят в затвора; уволняват ги от работа. Не е възможно да съществува подобна държава. Сега ни канят да участваме в предизборния Президентски съюз. Аз да не съм луд, та да поемам подобна отговорност? Какви очаквания имаме ние, та да искаме незнам колко си министри и депутати?... Страната ни  преминава през един страшно объркан период. С когото и да се опитаме да разговаряме; ставаме свидетели, че всеки се сблъсква със сериозни, ама страшно сериозни проблеми. От друга страна, тези проблеми не са в дневния ред на управляващите. Техният дневен ред е един единствен: в Меджлиса да се прокарват само закони, свързани с изборите. С единствената цел – със сигурност да ги спечелят…”, посочва още лидерът на ПБл, цитиран от ДХА.: Георги Димов", "date": "2018.03.11", "title": "Турция: Лидер на ислямистка пария отказа участие в предизборния съюз на Ердоган: Да не съм луд…"}
{"url": "http://www.focus-news.net/news/2018/03/11/2498209/pazardzhik-otchita-se-spad-v-nivata-na-nyakoi-ot-golemite-reki-v-regiona.html", "text": "Спад в нивата на някои от големите реки се отчита в Пазарджишкия регион през последното денонощие, сочи справка в сайта на Националния институт по метеорология и хидрология към Българската академия на науките. Нивото на река Марица при град Белово се е понижило с 4 см, а при Пазарджик с 14 см. Река Чепинска е понижила нивото си при Велинград с 8 см, а равнището на Тополница при село Поибрене е спаднало с 3 см.", "date": "2018.03.11", "title": "Пазарджик: Отчита се спад в нивата на някои от големите реки в региона"}
{"url": "http://www.focus-news.net/news/2018/03/11/2498205/blagoevgrad-bez-problemi-se-osashtestvyava-preminavaneto-prez-gkpp-kulata.html", "text": "Без проблеми се осъществява преминаването през ГКПП „Кулата“. Това съобщиха за Радио „Фокус“ – Пирин от Главна дирекция „Гранична полиция“. На ГКПП „Илинден“ движението също е нормално, както и на останалите пунктове на българо-гръцката граница. Трафикът на пропусквателните пунктове на границата между България и Македония също е обичайно натоварен.\r\nЛивия НИНОВА", "date": "2018.03.11", "title": "Благоевград: Без проблеми се осъществява преминаването през ГКПП „Кулата“"}
{"url": "http://www.focus-news.net/news/2018/03/11/2498211/borislav-zamfirov-zam-kmet-na-svishtov-i-prez-nastoyashtata-godina-obshtinata-shte-prodalzhi-da-stoi-zdravo-zad-razvitieto-na-sporta.html", "text": "И през настоящата година Община Свищов ще продължи да стои здраво зад развитието на спорта. Това заяви в ефира на Радио „Фокус“ – Велико Търново зам.-кметът на Свищов Борислав Замфиров. Той припомни, че местната администрация и до сега е помагала с всичко каквото може за осигуряването на подходящи условия за провеждането както на тренировки, така и на различни състезания и мероприятия. „Опитваме се да помагаме на всички клубове, да правим максимално много мероприятия , свързани със спорта. Каквото можем ще развиваме и за напред“, поясни Борислав Замфиров. \r\nТой подчерта, че предстои реализацията на два мащабни проекта в тази насока – реновирането на Спортната зала в Свищов и стадион „Академик“. Очаква се те да стартират през настоящата година. Освен това управникът пожела много успехи и в бъдеще не само на реализираните спортисти, а и на техните  треньори и всички хора, които са отговорни за подготовката им. „Спортът изисква много усилия и работа, но когато дойдат успехите, се вижда радостта, не се замисляш какво и дал, но усещаш какво получаваш. Спортът колкото дава, толкова и взема и няма време за почивка“, каза още зам.-кметът на Свищов.\r\nЛуиза ТРАНЧЕВА", "date": "2018.03.11", "title": "Борислав Замфиров, зам.-кмет на Свищов: И през настоящата година Общината ще продължи да стои здраво зад развитието на спорта"}
{"url": "http://www.focus-news.net/news/2018/03/11/2498206/znepolskiyat-episkop-arseniy-hristiyanskoto-razbirane-za-stradaniyata-vaorazhava-choveka-s-duhovna-sila-praveyki-go-nepobedim-i-nepreklonen.html", "text": "Християнското разбиране за страданията въоръжава човека с духовна сила, правейки го непобедим и непреклонен. Това каза Знеполският епископ Арсений пред събралите се десетки вярващи в храм „Света Марина“ в Пловдив, след като оглави богослужението в Третата Неделя от Великия пост, предаде репортер на Радио „Фокус“ – Пловдив. По думите му, взирайки се в Кръста Христов, прониквайки в смисъла на Голготската Жертва, ние може да разберем смисъла на нашите страдания, които ни се дават за нашето духовно очистване. \r\n„Няма безгрешни хора, няма човек, който да живее и да не греши. А какво е нужно, за да бъдат простени греховете? Достатъчна ли е думата „прости“ на наш близък, приятел, колега или събрат? Не е достатъчно. Лакто престъпването на светския закон се изкупва със страдание, свързано с ограничаване на свободата, така и престъпването на Божия закон не може да изключва страдания на този, който го е нарушил. И това не е наказание. Бог ни изпраща този кръст, за да може правилно, носейки нашия кръст, без ропот, без осъждане, без вътрешна злоба и без ожесточение да изкупим нашите собствени грехове. Преминавайки достойно изпитанията, които срещаме по пътя си, и носейки Кръста си по християнски, както ни учи сам Господ със своя пример, ние очистваме душата си. Носенето на Кръста не е само сродно с покаянието, но в покаянието може да присъстват елементи на неискреност, на човешка слабост – нещо не се разкайваме добре, преди един духовник се каем така, пред друг духовник иначе. И навсякъде присъства нашата слабост и нашата ограниченост, а понякога и нашето лукавство. А ето, носейки кръста, истински изкупваме пред Бога своята вина“, каза пред събралите се вярващи Знеполският епископ Арсений. \r\nТой подчерта, че трябва да приемаме Кръста си с радост, защото с това се отличаваме от хората, които не вярват в Бога и които страданието разрушава, често неоставяйки им никакви шансове да продължат този живот, който човек е привикнал да живее. „Християнското разбиране за страданията въоръжава човека с духовна сила. Именно така са възприемали страданията светите мъченици. Никой не отхвърлил мъченическия венец, никой н е тичал към прокураторите, измолвайки пощада. Християните посрещали със спокоен, незлобив и мирен поглед приближаващите страдания и самата смърт, ужасявайки със своята сила палачите. Нищо не се е изменило от тогава, когато Кръстът на християнина се е свързвал с гонения. И днес ние преминаваме през тежки изпитания в личния, семейния и обществения живот. Когато някога не достигат сили, ние роптаем против Господа и понякога хулим Божието име, възнасяйки към него въпрос, който няма смисъл – „Защо, Господи, ти ми изпрати това и защо точно на мен?“. Това са въпроси на хора, които не знаят и не познават божествените пътища. На подобни богохулни въпроси няма отговор. Бог на всекиго от нас дава Кръст според силите, за да ни избави от страданията във вечния живот. Носенето на кръста има не само есхатологично значение, а и значение за напия вътрешен духовен живот, а също за нашето общение, за другите хора. Човек, съзнаващ смисъла на страданието и приемащ го като кръст в Спасението, получава възможност и сила да изменя към по-добро своя живот и живота на обкръжаващия го свят. Такова е посланието за всички нас от Кръста Господен, пред който се прекланяме днес на Неделя Кръстопоклонна“, завърши словото си Знеполският епископ Арсений.\r\nТони МИХАЙЛОВ", "date": "2018.03.11", "title": "Знеполският епископ Арсений: Християнското разбиране за страданията въоръжава човека с духовна сила, правейки го непобедим и непреклонен"}
{"url": "http://www.focus-news.net/news/2018/03/11/2498212/tass-pri-nikakvi-obstoyatelstva-krim-nyama-da-bade-varnat-na-ukrayna-zayavi-vladimir-putin.html", "text": "Руският президент Владимир Путин заяви, че връщането на Крим в границите на Украйна не е възможно при никакви обстоятелства, съобщава TAСС. \r\nВ рамките на интервю за филма на Андрй Кондрашов „Путин“, разпространено в социалните мрежи, на въпроса дали е възможно полуостровът да се върне в границите на Украйна, руският държавен глава отговори: „Вие с всичкия си ли сте? Няма такива обстоятелства и няма да има никога“. : Цанко Цолов", "date": "2018.03.11", "title": "ТАСС: „При никакви обстоятелства“ Крим няма да бъде върнат на Украйна, заяви Владимир Путин"}
{"url": "http://www.focus-news.net/news/2018/03/11/2498214/blagoevgrad-lektsii-kontserti-i-teatralni-postanovki-sa-vklyucheni-v-kulturnata-programa-na-obshtinata-za-perioda-14-17-mart.html", "text": "Богата и разнообразна програма, отговаряща на различни предпочитания, е подготвила Община Благоевград за периода 14 – 17 март, предаде репортер на Радио „Фокус“ – Пирин. Събитията започват с лекция на тема „Хранене по време на бременност“. Тя ще се проведе от 10.00 часа на 14 март в Зала „Изкуство” на Регионална библиотека „Димитър Талев“ – Благоевград. От 19.00 часа в зала „Яворов“ пък ще се проведе концерт на трио „Тенорите“ и „Балканто Брас Бенд“ под надслов „Балканто“. \r\nОт 10.30 часа на 15 март ,отново в Зала „Изкуство” в библиотеката ще се състои среща-разговор  по повод 140 години от Освобождението на България от османско иго и националния празник на България  –  3 март. В инициативата участие ще вземат ученици  от II клас в Пето СУ „Георги  Измирлиев“. На голямата сцена в Драматичен Театър „Никола Вапцаров” жителите и гостите на Благоевград ще могат да гледат премиера на постановката „Приказки от стари времена” от Р. Киплинг. От 19.00 часа на камерната сцена на театъра ще бъде представен моноспектакълът „Демонът на средната възраст”. \r\nНа 16 март Регионален исторически музей – Благоевград ще бъде домакин на изложба на екзотични животни. В същия ден, от 19.00 часа в зала „Яворов“, Драматичен куклен театър „Иван Димов“ – Хасково ще гостува с представлението „Морска сол“. В същия час в Драматичен театър „Никола Вапцаров“ ще бъде играна постановката „Умирай лесно!?“ от Мате Матишич. \r\nОт 09.00 часа на 17 март в „Арена парк“ – Благоевград ще се проведе спортно състезание. От 11.00 часа в Ски център „Картала“ пък ще се състои „Зимно предизвикателство“ 2018. В същия час Общински куклен театър – Благоевград ще представи спектакъла „Халифът щърк“ в Младежкия дом. В рамките на програма „Съботен театър“, Драматичен театър „Никола Вапцаров“ е подготвил постановката „Приказки от стари времена“.\r\nЛивия НИНОВА", "date": "2018.03.11", "title": "Благоевград: Лекции, концерти и театрални постановки са включени в културната програма на Общината за периода 14 – 17 март"}
{"url": "http://www.focus-news.net/news/2018/03/11/2498198/georgi-svilenski-bsp-za-balgariya-zashto-ni-e-premier-koyto-prashta-varbakova-ot-imeto-na-balgariya-v-chehiya.html", "text": "Ние сме против порочната сделка с ЧЕЗ. Предлагаме да бъде прекратена и България да участва на пазарен принцип за изкупуване на целия дял на дружеството. Ако сега се включим в сделката с Гинка Върбакова, държавата ще я легитимира пред другите страни и чуждите банки. Това заяви по БНР народният представител от ПГ на „БСП за България” Георги Свиленски, съобщиха от партията. Той добави, че скандалът е сътворен от министър - председателя Бойко Борисов, който през цялото време се е правил, че не знае нищо по казуса. „Службите са на негово подчинение. Трябваше да си хвърли оставката, ако не е знаел. Държавата се продава, а докладите на службите са някъде по коридорите му. Защо ни е министър-председател, само да се среща с Върбакова в МС и да я праща от името на България да преговаря в Чехия ли”, попита още той. Свиленски добави, че с националната подписка за разваляне на сделката с ЧЕЗ, народът ще си каже тежката дума. \r\nПо темата за провелия се през седмицата протест срещу сделката с ЧЕЗ, Свиленски коментира, че е некоректно да се правят спекулации, дали БСП го организира и колко автобуси са докарали хората. „Когато има протест и хората искат от страната да дойдат, с какво да го направят? С вертолети и самолети ли? Мероприятията на ГЕРБ пълнят с автобуси паркинга на Арена-Армеец. Защо се набляга как са дошли, а не защо?”, попита той. Свиленски добави, че хората са имали ясни искания към властта, а именно – сделката с ЧЕЗ да не се случи. \r\n„С характеристиките, които направи на руския патриарх, българският вицепремиер Валери Симеонов вкара страната ни в международен скандал. Това беше недопустимо. Затова ние ясно заявихме, че единственият изход от тази ситуация е оставката му”, каза Георги Свиленски.", "date": "2018.03.11", "title": "Георги Свиленски, „БСП за България”: Защо ни е премиер, който праща Върбакова от името на България в Чехия"}
{"url": "http://www.focus-news.net/news/2018/03/11/2498180/bsp-svilengrad-se-vklyuchi-v-podpiskata-za-razvalyane-na-sdelkata-s-chez.html", "text": "Подписка с искане държавата да отмени сделката за ЧЕЗ започна БСП и в Свиленград. Стартът й беше даден на 9 март със среща с народния представител Никола Динков. Той припомни на хората хронологията на скандала, започнал на 22 февруари, когато беше оповестено намерението на Надзорния съвет на чешката компания ЧЕЗ да продаде активите си в България на никому неизвестното до момента дружество “Инерком”, собственост на Гинка Върбакова. От трите енергоразпределителни дружества, опериращи в страната, ЧЕЗ има най-голям брой абонати, а годишният оборот на компанията достига 1,8 млрд. лв. Това съобщиха от пресцентъра на НС на БСП. \r\n\"Тази сделка е най-големият скандал от началото на мандата на кабинета Борисов. Предприетите от управляващите действия и изказвания - по всички личи, че са ходове на отчаянието\", каза Динков. По думите му, след декларираното намерение на правителството да се включи в сделката е последвала серия от противоречиви изказвания на управляващите. От една страна – за придобиване на 34% от ЧЕЗ, а от друга – против влизането на държавата в сделката, тъй като тя има своите контролни органи в лицето на КЕВР, с които да държи цената на тока поносима за населението. \"С тези противоречини изказвания, умишлено започват да се размиват нещата, не се атакува вече бъдещата собственост на сделката\", категоричен беше Динков. \r\n\"67% от дружеството бяха приватизирани през 2004 г. по време на управлението на Симеон Сакскобургготски, а останалите 33% през 2012 г. при Бойко Борисов. 34% е блокиращата квота, съгласно договора за управление”, припомни депутатът. Тя обаче не касае всички въпроси\", обясни още той. \"Позицията на БСП е за разваляне на сделката с „Инерком” и 100% изкупуване на ЧЕЗ,\" заяви Никола Динков като призова гражданите да подкрепят подписката. \r\nПодипската за разваляне на сделката с ЧЕЗ ще продължи и през следващите няколко дни. Всеки, който желае да я подкрепи, може да намери информация в общинския съвет на партията.", "date": "2018.03.11", "title": "БСП: Свиленград се включи в подписката за разваляне на сделката с ЧЕЗ"}
{"url": "http://www.focus-news.net/news/2018/03/11/2498183/kostinbrod-dolna-banya-i-botevgrad-se-vklyuchiha-v-podpiskata-na-bsp-za-razvalyane-na-sdelkata-s-chez.html", "text": "Народните представители от ПГ на \"БСП за България\" Иван Ченчев и Лало Кирилов се присъединиха към инициативата за събиране на подписи в подкрепа развалянето на сделката за ЧЕЗ. Иван Ченчев се включи в подписката на общинската организация на БСП в Костинброд, а Кирилов - в Долна баня и Ботевград. Това съобщиха от пресцентъра на партията. БСП започна подписка в цялата страна, като след това ще се внесе колективен иск в съдилищата на Чехия или България, за да може процедурата да започне отначало и българската държава също да кандидатства за купуване на активите на ЧЕЗ.", "date": "2018.03.11", "title": "Костинброд, Долна баня и Ботевград се включиха в подписката на БСП за разваляне на сделката с ЧЕЗ"}
{"url": "http://www.focus-news.net/news/2018/03/11/2498219/mvr-ustanoveno-e-nepravomerno-deponirane-na-otpadni-produkti-i-skalna-masa-v-gorski-ploshti-v-neposredstvena-blizost-do-vododaynata-zona-na-strelcha.html", "text": "Полицаи на Районно управление на МВР-Панагюрище - полицейския участък в Стрелча, съвместно с лесничеи от Държавно горско стопанство-Панагюрище, са реагирали своевременно на сигнал за неправомерно депониране на отпадни продукти и скална маса в горски площи. Това съобщиха от пресцентъра на МВР. Съобщението за извършваната нерегламентирана дейност в горски територии, намиращи се в землището на Стрелча, е получено в полицията тази сутрин. Незабавно е сформиран екип от полицейски служители и представители на местното горско стопанство. В резултат на предприетите действия в района на рудник „Мали Кланидял”, където се извършва добив на пегматит, са засечени два камиона в момент на изсипване на отпадъци от обработката на скалната маса. Районът е извън границите на района, определен за извършване на тази дейност съгласно концесионния договор. С извършеното замерване с помощта на GPS–система е установено, че отпадъците са депонирани в горска територия, намираща се в непосредствена близост и до вододайната зона на Стрелча. На мястото е извършен оглед от дежурна група при Районно управление на МВР-Панагюрище под ръководството на разследващ полицай. \r\nДвамата водачи на товарните автомобили са задържани за срок до 24 часа, а камионите – иззети, последвал е незабавен доклад и съгласуване на действията с дежурен прокурор от Районната прокуратура. Подадена е информация и към Регионална инспекция по околната среда и водите-Пазарджик. Работата по изясняване на всички обстоятелства около случая продължава, води се дознание за извършено престъпление по чл.236 от Наказателния кодекс.", "date": "2018.03.11", "title": "МВР: Установено е неправомерно депониране на отпадни продукти и скална маса в горски площи в непосредствена близост до вододайната зона на Стрелча"}
{"url": "http://www.focus-news.net/news/2018/03/11/2498218/ruskiyat-ministar-na-otbranata-sergey-shoygu-rusiya-e-testvala-210-probni-orazhiya-v-siriya.html", "text": "Русия е тествала 210 пробни оръжия в Сирия, това е разкрил министърът на отбраната Сергей Шойгу в свое интервю, включено в новия филм на Андрей Кондрашов „Путин“, предава ТАСС. \r\n„Ние изпробвахме 210 образцови оръжия. Тествахме ги със сирийците на бойното поле“, заяви Шойгу, според който руската армия си е извадила нужните изводи от тестовете, като по неговите думи „в бъдеще те ще съхранят живота на тези, които воюват с това оръжие“. : Цанко Цолов", "date": "2018.03.11", "title": "Руският министър на отбраната Сергей Шойгу: Русия е тествала 210 пробни оръжия в Сирия"}
{"url": "http://www.focus-news.net/news/2018/03/11/2498210/mia-amerikanskiyat-pomoshtnik-darzhaven-sekretar-ues-michal-shte-poseti-skopie-sledvashtata-sedmitsa.html", "text": "Американският помощник-държавен секретар по въпросите за европейските и евразийски дела Уес Мичъл ще посети следващата седмица Македония, това са потвърдили от вътрешното министерство в Скопие пред Македонската информационна агенция. В рамките на своето посещение, за което все още не е уточнена дата, дипломатът на САЩ ще проведе разговори с външния министър Никола Димитров. По-рано бе съобщено, че Мичъл че посети Прищина на 13 март, а сръбско издание излезе с информация, че американският дипломат ще представи на Белград предложение за урегулиране на връзки с Прищина. : Цанко Цолов", "date": "2018.03.11", "title": "МИА: Американският помощник-държавен секретар Уес Мичъл ще посети Скопие следващата седмица"}
{"url": "http://www.focus-news.net/news/2018/03/11/2498207/tass-hora-ot-delegatsiyata-na-yuzhna-koreya-v-phenyan-shte-razkriyat-podrobnosti-ot-sreshtata-si-s-kim-chen-un-pred-kitay-i-yaponiya.html", "text": "Пратениците на Южна Корея в Пхенян ще разкрият следващата седмица, пред представители на Япония и Китай, подробности около срещата на южнокорейската делегация с Ким Чен-ун, съобщава ТАСС, като се позовава на данни от местни медии. \r\nЛидерът на делегацията Чън Ей-йън в понеделник, 12 март, ще посети Китай, където ще се срещне с президента Си Дзинпин, докато директорът на националната разузнавателна служба на Южна Корея Со Хун ще проведе във вторник разговори с премиера на Япония Шиндзо Абе. \r\nСевернокорейският лидер се срещна с представители на южния си съсед на пети и шести март, след което стана ясно, че Пхенян се е съгласил да преустанови ядрените и ракетни опити, а Ким Чен-ун е пожелал провеждане на среща с Доналд Тръмп. Американският президент се съгласи, като предстои уточняване на времето и мястото на срещата. : Цанко Цолов", "date": "2018.03.11", "title": "ТАСС: Хора от делегацията на Южна Корея в Пхенян ще разкрият подробности от срещата си с Ким Чен-ун пред Китай и Япония"}
{"url": "http://www.focus-news.net/news/2018/03/11/2498221/washington-post-prezidentat-na-frantsiya-razkritikuva-sasht-zaradi-napuskaneto-na-parizhkoto-sporazumenie-za-klimata.html", "text": "Президентът на Франция Еманюел Макрон разкритикува американския си колега Доналд Тръмп заради неговото решение да изтегли страната си от Парижкото споразумение за климата, пише  Washington Post.„\r\nПо време на форум, посветен на слънчевата енергия в Делхи Макрон се срещна с жени, обучавани да станат соларни електроинженери и ги похвали, че те се борят за разширяването на ролята слънчевата енергия „въпреки, че някои страни решиха да напуснат Парижкото споразумение“.\r\nФорумът е организиран от „Международния слънчев съюз“ – международен орган, който развива ефективната употреба на слънчевата енергия и намаляването на зависимостта от фосилните горива. \r\nНа свой ред присъстващият на форума индийски министър-председател Нарендра Моди призова към обединени усилия за засилването на ролята на възобновимата енергия и заяви, че Съюзът ще помогне да се постигне по-голяма енергийна сигурност.  Виктор Турмаков", "date": "2018.03.11", "title": "Washington Post: Президентът на Франция разкритикува  САЩ  заради напускането на Парижкото споразумение за климата"}
{"url": "http://www.focus-news.net/news/2018/03/11/2498222/blagoevgrad-ne-sa-registrirani-problemi-mezhdu-agitkite-na-futbolnite-otbori-pirin-i-tsska-sofiya-predi-nachaloto-na-sreshtata-mezhdu-dvata-tima.html", "text": "Не са регистрирани проблеми между агитките на футболните отбори „Пирин“-Благоевград и ЦСКА-София, преди началото на срещата между двата тима. Това съобщи за Радио „Фокус“-Пирин дежурният служител в Областна дирекция на МВР-Благоевград. Той добави, че обстановката в града е спокойна. По-рано днес привърженици на столичният отбор са провели шествие в центъра на града, в което участие са взели десетки симпатизанти на ЦСКА. Те са били съпроводени от служители на МВР, за да бъдат избегнати инциденти. Мачът между двата отбора започва се провежда на стадион „Христо Ботев“ в Благоевград.\r\nЛивия НИНОВА", "date": "2018.03.11", "title": "Благоевград: Не са регистрирани проблеми между агитките на футболните отбори „Пирин“ и ЦСКА-София, преди началото на срещата между двата тима"}
{"url": "http://www.focus-news.net/news/2018/03/11/2498215/gd-granichna-politsiya-trafikat-e-intenziven-na-gkpp-kapitan-andreevo-i-lesovo-na-izhod-za-tovarni-avtomobili.html", "text": "На българо-турската граница трафикът е интензивен на граничните контролно-пропускателни пунктове (ГКПП) \"Капитан Андреево\" и \"Лесово\" на изход за товарни автомобили. Това съобщиха от за Агенция \"Фокус\" от ГД \"Гранична полиция\".\r\nНа българо-сръбската, българо-македонската, българо-гръцката и българо-румънската граница трафикът е нормален на всички контролно-пропускателни пунктове.", "date": "2018.03.11", "title": "ГД \"Гранична полиция\": Трафикът е интензивен на ГКПП \"Капитан Андреево\" и \"Лесово\" на изход за товарни автомобили"}
{"url": "http://www.focus-news.net/news/2018/03/11/2498224/plovdiv-75-ata-godishnina-ot-spasyavaneto-na-balgarskite-evrei-be-otbelyazana-s-podnasyane-na-ventsi-i-tsvetya-pred-pametnika-na-blagodarnostta.html", "text": "75-ата годишнина от спасяването на българските евреи бе отбелязана в града, предаде репортер на Радио „Фокус“ – Пловдив. Пред Паметника на благодарността бяха поднесени венци и цветя. Много от присъстващите бяха преки потомци на хората, участници и свидетели на събитията от 1943 година, когато пловдивчани, начело с митрополит Кирил, спасяват от хитлеристките лагери на смъртта над 6 000 свои съграждани - евреи. Сред присъстващите бе и 99-годишната Ивет Анави, която и до днес помни и разказва за събитията от 1943 година. Освен десетките граждани, своята почит поднесоха заместник-министърът на културата Амелия Гешева, председателят на Общинския съвет-Пловдив Савина Петкова, областният управител Здравко Димитров, Негово Високопреосвещенство Пловдивският митрополит Николай и други.\r\nМалко преди церемонията кметът на Пловдив инж. Иван Тотев посрещна в заседателната зала на Общината делегация, водена от посланика на Израел Н. Пр. Ирит Лилиан. Сред гостите бяха председателят на Организацията на евреите в България „Шалом” д-р Александър Оскар, представители на Световния еврейски конгрес и други организации от България, Израел и САЩ.\r\n„Трябва да напомняме на нашите деца, че мирът не е даденост. Възпоменанията днес ни правят отговорни да разказваме за онези събитият и как това е повлияло на милиони хора. В Пловдив живеят много етноси в мир и толерантност и в миналото, и сега“, каза кметът Иван Тотев.\r\nН.Пр. Ирит Лилиан посочи, че взаимоотношенията между България и Израел са повече от приятелски. „На днешния ден ние отдаваме почит от името на спасените, благодарим на спасителите и възпоменаваме жертвите. Българите ще бъдат запомнени като народ, който не предаде човешката си същност, затова че дадоха лъч надежда на своите съграждани – българските евреи. Ето защо държавата Израел ще им бъде винаги признателна“, заяви посланик Лилиан.\r\nТони МИХАЙЛОВ", "date": "2018.03.11", "title": "Пловдив: 75-ата годишнина от спасяването на българските евреи бе отбелязана с поднасяне на венци и цветя пред Паметника на благодарността"}
{"url": "http://www.focus-news.net/news/2018/03/11/2498217/filip-popov-bsp-za-balgariya-bregovo-e-pred-ekologichna-katastrofa.html", "text": "Проблемът с дигата на река Тимок до Брегово съществува от много години. Тя е държавна събственост и до този момент не са взети мерки за нейното обезопасяване, заяви народният представител от ПГ на „БСП за България” Филип Попов, който е на кризисното мястото. Това съобщиха от пресцентъра на НС на БСП. \r\n„В момента има два основни проблема. Първият е, че дигата е подгизнала и застрашава от наводнение гражданите на Брегово. Кметът на града Милчо Лалов със собствени средства и усилията на общината, е осигурил техника, за да се пробие дигата, за да се оттече водата към р. Тимок. Така ще спадне водното налягане. Има формиран и доброволчески отряд, който е в готовност за пълнене на чували с пясък, за да се предпази населеното място от покачващите се води. Основният - дълготраен проблем обаче е, че тези води, вероятно не са следствие само на снеготопенето, а и от изпускане на води от Сърбия”, добави той. \r\nПо думите му, ако водите са минали през пречиствателната станция на „Мини бор” в Сърбия, то те ще са наситени с тежки метали. „В момента помпените станции, които снабдяват Брегво с питейна вода, са залети. Това създава риск от екологична катастрофа в Брегово, ако същите проникнат във водата”, категоричен е Попов. Кметът е обявил бедствено положение и събира всички държавни институции. Освен това е поискал още рано тази сутрин да се вземат проби от водата. Към настоящия момент обаче не се знае, дали това е направено.", "date": "2018.03.11", "title": "Филип Попов, „БСП за България”: Брегово е пред екологична катастрофа"}
{"url": "http://www.focus-news.net/news/2018/03/11/2498225/blagoevgrad-okolo-25-km-e-opashkata-ot-tovarni-avtomobili-na-gkpp-kulata-na-izhod-ot-stranata.html", "text": "Около 2.5 км е опашката от товарни автомобили на ГКПП „Кулата“ на изход от страната, предаде репортер на Агенция „Фокус“. Трафикът по главен път Е-79 е натоварен, а заради топлото време по него се движат и много мотоциклетисти.", "date": "2018.03.11", "title": "Благоевград: Около 2.5 км е опашката от товарни автомобили на ГКПП „Кулата“ на изход от страната"}
{"url": "http://www.focus-news.net/news/2018/03/11/2498227/ministrite-nikolina-angelkova-i-rumen-porozhanov-shte-uchastvat-v-kragla-masa-za-obsazhdane-na-proekta-spodeli-balgariya-v-bansko-na-12-mart.html", "text": "Министърът на туризма Николина Ангелкова и министърът на земеделието, храните и горите Румен Порожанов ще участват в кръгла маса за обсъждане на проекта „Сподели България“ в Банско. Това съобщиха от пресцентъра на Министерството на туризма. На форума ще бъдат дискутирани дестинациите „Долината на Струма“ и „Долината на Места“. Кръглата маса е част втори етап от реализацията на съвместната инициатива, по която двете министерства работят.\r\nСъбитието ще се проведе на 12 март 2018 г. (понеделник) от 11:30 часа в Посетителския информационен център (срещу църквата) в Банско.", "date": "2018.03.11", "title": "Министрите Николина Ангелкова и Румен Порожанов ще участват в кръгла маса за обсъждане на проекта „Сподели България“ в Банско на 12 март"}
{"url": "http://www.focus-news.net/news/2018/03/11/2498216/mkd-makedoniya-utochnen-e-denyat-za-poseshtenieto-na-ues-michal-v-skopie.html", "text": "Уточнена е датата за посещението на американския помощник-държавен секретар по въпросите за европейските и евразийски дела Уес Мичъл в Скопие. От правителството са заявили пред македонското електронно издание МКД, че американският дипломат ще кацне на международното летище в Скопие във вторник, като по непотвърдена информация, в рамките на посещението му са насрочени срещи с премиера Зоран Заев и външния министър Никола Димитров. Възможно е Мичъл да проведе разговаря и с министъра на отбраната Радмила Шекеринска, смята изданието. \r\nМичъл пое поста през есента на милата година на мястото на Виктория Нюленд, като в края на 2017 г. проведе разговори с Никола Димитров, по време на негово посещение в Скопие. Агенция „Фокус“ припомня: \r\nПо-рано в неделя от Македонската информационна агенция съобщиха, че Мичъл ще посети Скопие следващата седмица, като разкриха, че според техен източник, той ще се срещне с Димитров и Заев. \r\nСтана ясно освен това, че Мичъл ще посети Прищина на 13 март, а сръбско издание излезе с информация, че американският дипломат ще представи на Белград предложение за урегулиране на връзки с Прищина. : Цанко Цолов", "date": "2018.03.11", "title": "„МКД“ (Македония): Уточнен е денят за посещението на Уес Мичъл в Скопие"}
{"url": "http://www.focus-news.net/news/2018/03/11/2498230/pazardzhik-velingrad-shte-e-domakin-na-ofroud-sabor-2018.html", "text": "От 30 март до 1 април Велинград ще бъде домакин на „Офроуд събор 2018“, съобщиха от пресцентъра на Общината. Събитието, което ще се проведе със съдействието на Община Велинград, включва пет дисциплини – клас мотори, клас АТВ, джип Стандарт, джип Профи и Затворено трасе. \r\nТрасето ще бъде разположено на терена край микроязовира в близост до курортния град.", "date": "2018.03.11", "title": "Пазарджик: Велинград ще е домакин на „Офроуд събор 2018“"}
{"url": "http://www.focus-news.net/news/2018/03/11/2498229/vladimir-putin-ruskata-armiya-ne-prosto-se-vazrodi-a-be-sazdadena-nanovo.html", "text": "Руският президент Владимир Путин съобщи, че руската авиация от 2013 г. насам получава по 200 летателни апарати ежегодно, а армията на страната не просто се е възродила, а е трябвало да се гради наново с нови подразделения, предава РИА Новости.\r\n„От 2013 г. авиацията получава по 200 летателни апарати ежегодно. Т.е. ние може да кажем с пълна увереност да кажем, че нашата армия не просто се е възродила, а че сме създали нова армия, появиха се съвършено нови подразделения“, заяви президентът Путин. \r\n„Такива формирования нямаше по-рано в състава на въоръжените ни сили, те се доказаха блестящо в Сирия“, допълни той. Виктор Турмаков", "date": "2018.03.11", "title": "Владимир Путин: Руската армия не просто се възроди, а бе създадена наново"}
{"url": "http://www.focus-news.net/news/2018/03/11/2498232/premierite-boyko-borisov-i-zoran-zaev-na-12-mart-shte-pochetat-pametta-na-evreite-deportirani-ot-teritoriyata-na-dneshna-republika-makedoniya.html", "text": "Премиерът Бойко Борисов ще участва във възпоменателната церемония на 12 март в Скопие по повод 75-годишнината от депортирането на евреите от територията на днешна Република Македония. Това съобщиха от Правителствената информационна служба. В памет на жертвите на Холокоста българският министър-председател, заедно с премиера на Република Македония Зоран Заев, ще поднесе венец на паметника на загиналите евреи.\r\nБойко Борисов е първият български министър-председател, който участва в отбелязването на годишнина от депортирането на евреите от територията на днешна Република Македония. В официалната българска делегация за церемонията са включени и представители на еврейската общност.\r\nВ рамките на посещението са планирани и двустранни разговори между премиерите Борисов и Заев.", "date": "2018.03.11", "title": "Премиерите Бойко Борисов и Зоран Заев на 12 март ще почетат паметта на евреите, депортирани от територията на днешна Република Македония"}
{"url": "http://www.focus-news.net/news/2018/03/11/2498233/vladimir-putin-rusiya-ne-zaplashva-nikogo-no-e-gotova-da-osiguri-sobstvenata-si-sigurnost.html", "text": "Президентът на Русия Владимир Путин заяви, че страната му не заплашва другите държави, но е готова да осигури своята сигурност, предава  Charlotte Observer.\r\n„Ние няма да заплашваме никого, но ще осигурим сигурността на Русия и на гражданите ѝ“, заяви президентът. Той отбеляза, че „в този смисъл арктическият регион е крайно важен за Русия“. Според него край бреговете на Норвегия постоянно дежурят американски подводници, а времето на полета на ракета от там до Москва е едва 15 минути.\r\nПутин подчерта, че Русия има флот от ледоразбивачи и има планове да го развива.  Виктор Турмаков", "date": "2018.03.11", "title": "Владимир Путин: Русия не заплашва никого, но е готова да осигури собствената си сигурност"}
{"url": "http://www.focus-news.net/news/2018/03/11/2498228/blagoevgrad-politseyski-patrul-s-radar-e-razpolozhen-na-glaven-pat-e-79-pri-otbivkata-za-bansko-i-gotse-delchev.html", "text": "Полицейски патрул със софийска регистрация 4366 и радар е разположен на главен път Е-79 при отбивката за Банско и Гоце Делчев, предаде репортер на Агенция \"Фокус\". Натоварено е движението и в двете посоки. В района няма други полицейски екипи. Голям е борят на автомобилите с гръцка регистрация на път за ГКПП \"Кулата\" - туристи, които се връщат от ски. Много са българските автомобили, които пътуват в посока Благоевград.", "date": "2018.03.11", "title": "Благоевград: Полицейски патрул с радар е разположен на главен път Е-79 при отбивката за Банско и Гоце Делчев"}
{"url": "http://www.focus-news.net/news/2018/03/11/2498220/granichna-politsiya-normalno-natovaren-e-trafikat-na-gkpp-ilinden.html", "text": "Нормално натоварен е трафикът на ГКПП „Илинден“. Това съобщиха за Радио „Фокус“ – Пирин от \"Гранична полиция\". Без проблеми се осъществява и преминаването на моторни превозни средства през ГКПП „Кулата“, както и през останалите пунктове на българо-гръцката граница.\r\nКристина МИТКОВА", "date": "2018.03.11", "title": "\"Гранична полиция\": Нормално натоварен е трафикът на ГКПП „Илинден“"}
{"url": "http://www.focus-news.net/news/2018/03/11/2498234/hristina-kraeva-psiholog-osnovnata-prichina-za-proletna-depresiya-e-izcherpvaneto-na-hormona-na-shtastieto.html", "text": "Основната причина за появата на пролетна депресия при човека е изчерпването на невротрансмитера серотонин – това е хормонът на щастието. Това каза за Радио “Фокус“ – Пирин Христина Краева, психолог. По думите й друга причина да се чувстваме по този начин може да открием в смяната на сезоните. \r\n„Сякаш младите хора повече боледуват от това състояние, защото, както казах, водещо е невротрансмитерния серотонин, който в младия организъм е в по-големи количества, и в периода на пролетната депресия те по-драстично усещат това състояние“, коментира тя. Психологът подчерта, че пролетната депресия е своеобразен тест за наличието на този невротрансмитер в телата на хората. „Тоест, те могат да го усетят, става въпрос, че това показва, че организмът е здрав и реагира на новите условия със съответните симптоми“, добави тя. Краева допълни, че, за да си набавим от хормона на щастието, е необходимо да доставяме удоволствие на тялото и психиката си като например да си правим разходки, да се храним правилно и да прекарваме повече време на слънчева светлина.\r\nКристина МИТКОВА", "date": "2018.03.11", "title": "Христина Краева, психолог: Основната причина за пролетна депресия е изчерпването на хормона на щастието"}
{"url": "http://www.focus-news.net/news/2018/03/11/2498237/sofiya-11-godishno-momche-s-kolelo-e-bilo-udareno-ot-lek-avtomobil-na-krastovishteto-mezhdu-bulevardite-petko-karavelov-i-aresnalski.html", "text": "11-годишно момче е пострадало в катастрофа на кръстовището между булевардите „Петко Каравелов“ и „Аресналски“. Това съобщи за Агенция „Фокус говорителят на Центъра за спешна медицинска помощ (ЦСМП) – София Катя Сунгарска. По думите ѝ катастрофата е станала между лек автомобил и колело, управлявано от 11-годишното момче. Момчето не е с тежки наранявания, но е закарано в „Пирогов“. Сигналът за инцидента е подаден в 14.57 часа, като на 10-ата минута екип на Спешна помощ е бил на местопроизшествието. \r\nЛюба АЛЕКСИЕВА", "date": "2018.03.11", "title": "София: 11-годишно момче с колело е било ударено от лек автомобил на кръстовището между булевардите „Петко Каравелов“ и „Аресналски“"}
{"url": "http://www.focus-news.net/news/2018/03/11/2498235/sofiya-dvama-dushi-sa-postradali-pri-katastrofa-na-bul-slivnitsa-i-ul-odrin.html", "text": "Двама души са пострадали при катастрофа между два леки автомобила на бул. „Сливница“ и ул. „Одрин“. Това съобщи за Агенция „Фокус говорителят на Центъра за спешна медицинска помощ (ЦСМП) – София Катя Сунгарска. Сигналът за инцидента е подаден в 14.48 часа, като екип на Спешна помощ е бил на мястото на третата минута от подаването му. По думите на Сунгарска от едната кола е пострадало 29-годишно момиче, което е колабирало от стрес. „В състояние след колапс е закарано за консултация в „Пирогов“. В другата кола 42-годишен мъж е с лека разкъсно-контузна рана на главата и също е хоспитализиран в „Пирогов“, уточни още тя.\r\nЛюба АЛЕКСИЕВА", "date": "2018.03.11", "title": "София: Двама души са пострадали при катастрофа на бул. „Сливница“ и ул. „Одрин“"}
{"url": "http://www.focus-news.net/news/2018/03/11/2498239/regnum-teroristi-sa-se-opitali-da-atakuvat-ruskata-baza-hmeymim-v-siriya.html", "text": "Терористи са атакували руското военно летище „Хмеймим“ в сирийската провинция Латакия с помощта на безпилотен летателен апарат, предава  Regnum.\r\nСпоред местни медии на безпилотния летателен апарат е закрепено взривно устройство. Системата за ПВО на базата е успяла да прехване апарата преди да достигне до нея и да пусне бомбата. \r\nВсе още нито една терористична групировка не е поела отговорност за нападението.  Виктор Турмаков", "date": "2018.03.11", "title": "Regnum: Терористи са се опитали да атакуват руската база „Хмеймим“ в Сирия"}
{"url": "http://www.focus-news.net/news/2018/03/11/2498236/reuters-sauditska-arabiya-shte-ustanovi-agentsiya-za-razsledvane-i-presledvane-na-koruptsiyata.html", "text": "Кралят на Саудитска Арабия Салман нареди установяването на специализиран отдел към прокуратурата за разследване и преследване на корупцията, предава  Reuters.\r\n„Решението цели да се увеличи ефективността и да се ускори процесът на борбата срещу корупцията“, пише в официално заявление на главния прокурор на кралството Шейх Сауд ал Муджиб.   Виктор Турмаков", "date": "2018.03.11", "title": "Reuters: Саудитска Арабия ще установи агенция за разследване и преследване на корупцията"}
{"url": "http://www.focus-news.net/news/2018/03/11/2498213/dzheyms-matis-izklyuchitelno-nerazumno-e-izvarshvaneto-na-gazovi-ataki-v-siriya.html", "text": "Американският министър на отбраната Джеймс Матис заяви в неделя, че би било „изключително неразумно“ от страна на сирийския режим да извършва газови атаки срещу Източна Гута, съобщава AFP. \r\n„Пояснихме, че би било изключително неразумно да се използва газ срещу хора, цивилни или на бойното поле“, заяви Матис пред репортери, в рамките на дискусия, съсредоточена около ситуацията в контролирания от бунтовници сирийски анклав Източна Гута. : Цанко Цолов", "date": "2018.03.11", "title": "Джеймс Матис: Изключително неразумно е извършването на газови атаки в Сирия"}
{"url": "http://www.focus-news.net/news/2018/03/11/2498240/plovdiv-politsiyata-v-asenovgrad-izvarshva-zasileni-proverki-za-previshena-skorost-i-nepravosposobni-vodachi.html", "text": "Полицията в Асеновград извършва засилени проверки за спазването на скоростните режими, за употреба на алкохол и за неправоспособни водачи по най-невралгичните пътни участъци. Това съобщиха за Радио „Фокус“-Пловдив от Областна дирекция на МВР-Пловдив. Проверките се осъществяват в рамките на специализирана полицейска операция по метода „широкообхватен контрол“ до 14 март. От 20.00 до 22.00 часа тази вечер полицейски патрули ще бъдат позиционирани в района на ул. „Цар Иван Асен“. Интензивните проверки продължават от 22.00 до 03.00 часа в района на бул. „България“ в Асеновград. От 03.00 до 06.00 часа сутринта на 12 март патрули ще контролират поведението на водачите, движещи се и в двете посоки на Северния околовръстен път на града. Полицията в Асеновград ще извършва идентични по същност, местоположение и времетраене проверки на 13-ти и в нощта срещу 14 март.\r\nТони МИХАЙЛОВ", "date": "2018.03.11", "title": "Пловдив: Полицията в Асеновград извършва засилени проверки за превишена скорост и неправоспособни водачи"}
{"url": "http://www.focus-news.net/news/2018/03/11/2498226/new-york-times-spored-dzheyms-matis-diplomatsiyata-sas-severna-koreya-se-namira-na-delikaten-stadiy.html", "text": "Министърът на отбраната на САЩ Джеймс Матис заяви, че дипломатическите усилия за разрешаването на ядрената криза в Северна Корея са на „деликатен стадий“ и че няма да обсъжда преговорите или свързаните въпроси като съвместните военни учения между САЩ и Южна Корея, пише   New York Times.\r\n„Не бих желал да говоря за Корея. Деликатно е“, заяви Матис. „Когато сме на позиция като настоящата, възможността за неразбирателство остава висока“, допълни той, обяснявайки нежеланието си да обсъжда дипломатическите усилия.  Според него Белият дом и Държавния департамент са значително по-добре пригодени са провеждането на срещата между президента Доналд Тръмп и севернокорейския лидер Ким Чен-ун, готвена за месец май. \r\nПо-рано Тръмп заяви, че вярва, че Северна Корея ще спазва обещанието си да не провежда ракетни изпитания докато подготовката за срещата тече.  Виктор Турмаков", "date": "2018.03.11", "title": "New York Times: Според Джеймс Матис дипломацията със Северна Корея  се намира „на деликатен стадий“"}
{"url": "http://www.focus-news.net/news/2018/03/11/2498243/blagoevgrad-osigureno-e-finansirane-za-predostavyaneto-na-sotsialni-uslugi-v-obshtina-simitli-do-kraya-na-2018-godina.html", "text": "Осигурено е финансиране за предоставянето на социални услуги в домашна среда и интегрирани услуги в Община Симитли до края на 2018 година. Това каза в интервю за Радио „Фокус“ – Пирин Ивайло Гоцев, ръководител на Социалното звено – Симитли. Той обясни, че наскоро Общината успешно е приключила изпълнението на проект, по който в продължение на две години са предоставяни услуги, както в домашна среда, така и интегрирани такива. \r\n„Това са услугите личен, домашен и социален помощник, които се предоставяха в домашна среда, и интегрираните услуги психологическа подкрепа и мотивация, социална и медицинска помощ и подкрепа, както и рехабилитатор. Тези услуги Община Симитли отчете като изпълнение в края на януари в една заключителна пресконференция, която бе проведена в града. Тогава стана ясно, че предстои, а към днешна дата вече е и сключено споразумение между Община Симитли и Агенция „Социално подпомагане“ с което бе продължено предоставянето на тези социални услуги, които бяха предоставяни в социална среда – личен и домашен асистент, и социален помощник“, каза още Гоцев. \r\nТой добави, че тези услуги ще продължат да се предоставят за срок от още една година именно благодарение на въпросното споразумение и на база на средства, осигурени от Републиканският бюджет. „Старият проект приключи през януари, а от месец февруари вече имаме назначени нови асистенти, които ще предоставят услугите в домашна среда до края на 2018 година, тоест - имаме осигурено финансиране“, уточни Гоцев.\r\nЛивия НИНОВА", "date": "2018.03.11", "title": "Благоевград: Осигурено е финансиране за предоставянето на социални услуги в Община Симитли до края на 2018 година"}
{"url": "http://www.focus-news.net/news/2018/03/11/2498242/pernik-politseyski-patrul-s-radar-e-razpolozhen-na-dragichevo-na-vlizane-v-stolitsata-dvizhenieto-se-osashtestvyava-v-dve-koloni.html", "text": "Полицейски патрул със софийска регистрация 4808 и оборудван с радар е разположен на Драгичево, предаде репортер на Агенция „Фокус“. На влизане в столицата движението се осъществява в две колони. Трафикът е натоварен.", "date": "2018.03.11", "title": "Перник: Полицейски патрул с радар е разположен на Драгичево, на влизане в столицата движението се осъществява в две колони"}
{"url": "http://www.focus-news.net/news/2018/03/11/2498245/dzheyms-matis-novite-ruski-orazhiya-ne-promenyat-strategiyata-na-sasht.html", "text": "Министърът на отбраната на САЩ Джеймс Матис заяви, че наскоро демонстрираните от руския президент Владимир Путин нови високотехнологични оръжия не променя стратегията на САЩ, предава  AFP.\r\n„След като изгледах демонстрираното от Путин, не видях промяна в руската армия смятам, че те няма да променят военния баланс“, заяви Матис. „Те не предизвикват нужда от промяна на нашата възпираща позиция“, допълни той и даде коментар, че речта на Путин на 1 март е била „разочароваща, но не и изненадваща \r\n„Единственото нещо, което ще се промени е колко пари ще харчат за нещо, което няма да промени стратегическия баланс“, допълни той. Виктор Турмаков", "date": "2018.03.11", "title": "Джеймс Матис: Новите руски оръжия не променят стратегията на САЩ"}
{"url": "http://www.focus-news.net/news/2018/03/11/2498246/pazardzhik-normalno-natovareno-e-dvizhenieto-po-glavnite-patishta-v-oblastta.html", "text": "Нормално натоварено е движението по главните пътища в област Пазарджик, предаде репортер на Радио „Фокус“ – Пазарджик. По-интензивен е трафикът по главен път Белово-Пазарджик-Пловдив. Полицейски патрул е разположен в района на ханче Септември. Извършват се проверки за валидност на шофьорските книжки и спазване ограниченията на скоростта. Струпване на автомобили има в района на двете кръгови кръстовища на моста на река Марица в Пазарджик. Пътните настилки са сухи. В областния град няма затворени улици.\r\nВаня НИКОЛОВА", "date": "2018.03.11", "title": "Пазарджик: Нормално натоварено е движението по главните пътища в областта"}
{"url": "http://www.focus-news.net/news/2018/03/11/2498223/brigite-zipris-ministar-na-ikonomikata-na-germaniya-targovskata-politika-na-donald-tramp-zaplashva-rabotnite-mesta-i-prosperiteta.html", "text": "Според германския министър на икономиката Бригите Зиприс въведените от президента на САЩ вносни мита върху стоманата и алуминия ще доведат до загуба на работни места и до спиране на растежа.  Тя допълни, че Европа и другите борци за свободна търговия в световен мащаб не трябва да позволяват да бъдат разделени, предава  Reuters.\r\n„Политиката на Тръмп поставя под заплаха свободната глобална икономика“, заяви Зиприс. „Той не иска да разбере архитектурата, която е основана върху основана на правилата система на откритите пазари. Всеки, който поставя това под въпрос, поставя под заплаха просперитета, ръста и работните места“, допълни тя. \r\n„Германия и съюзниците ѝ сега трябва да пазят свободната търговия и да не позволяват да бъдат разделени от предложението на Тръмп да изключи част от съюзниците от предложените мита. Важно е Европа да демонстрира колективност и готовност за ответни мерки. Не трябва да има пукнатини в съюза на свободната търговия“, допълни Зиприс.\r\nЕС и Япония призоваха САЩ да ги изключи от новите тарифи. Токио призова към „хладнокръвно поведение“ в спора, който може да прерасне в търговска война. Виктор Турмаков", "date": "2018.03.11", "title": "Бригите Зиприс, министър на икономиката на Германия: Търговската политика на Доналд Тръмп заплашва работните места и просперитета"}
{"url": "http://www.focus-news.net/news/2018/03/11/2498238/kyustendil-politseyski-patrul-s-radar-e-razpolozhen-na-izhoda-na-dupnitsa-v-posoka-avtomagistrala-struma.html", "text": "Полицейски патрулен автомобил с кюстендилска регистрация 1610 и оборудван с радар е разположен на изхода на Дупница в посока автомагистрала „Струма“, предаде репортер на Агенция „Фокус“.", "date": "2018.03.11", "title": "Кюстендил: Полицейски патрул с радар е разположен на изхода на Дупница в посока автомагистрала „Струма“"}
{"url": "http://www.focus-news.net/news/2018/03/11/2498252/plovdiv-izklyuchitelno-natovareno-e-dvizhenieto-po-avtomagistrala-trakiya-i-po-patishtata-plovdiv-asenovgrad-smolyan-i-plovdiv-karlovo.html", "text": "Изключително натоварено е движението в участъка на автомагистрала „Тракия“ в Пловдивска област, а също и по пътищата Пловдив-Асеновград-Смолян и Пловдив-Карлово. Това съобщиха за Радио „Фокус“ – Пловдив от Областно пътно управление-Пловдив. Интензивен е трафикът и по направленията Пловдив-Съединение и Пловдив-Пещера. До този момент на деня не са регистрирани сериозни пътнотранспортни произшествия. Пътните настилки на територията на областта са сухи и нормално проходими. От Областното пътно управление предупреждават за повишена опасност от образуването на свлачища и срутища по пътищата в планинските райони. Водачите трябва да бъдат особено бдителни по пътните отсечки Кричим-Девин, Югово-Лъки и Бачково-Нареченски бани. Към момента не се регистрира свлачищна активност и няма затворени пътни участъци заради паднала земна и скална маса. \r\nДвижението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград, поради аварийни ремонтни дейности в участъка. Срокът за изпълнението им е до 25 март. Забранено е преминаването на МПС над 12 тона по пътищата Поповица-Болярци и Югово-Лъки-Здравец, в участъка град Лъки-пътно кръстовище за хижа Момчил юнак. Движението по пътя Белица-Загражден-Давидково, в участъка от км 13 до км 18, е ограничено за всички МПС заради компрометирана настилка. Проходът Троян-Кърнаре остава затворен за движение на всички моторни превозни средства.\r\nТрафикът на територията на град Пловдив също е интензивен към този час на деня. По-засилено движение на автомобили се регистрира в централната градска част, по булевардите „Христо Ботев“, „Цар Борис III Обединител“, „Шести септември“, „Руски“ и „Васил Априлов“. Пътните настилки в града са сухи и нормално проходими.\r\nТони МИХАЙЛОВ", "date": "2018.03.11", "title": "Пловдив: Изключително натоварено е движението по автомагистрала „Тракия“ и по пътищата Пловдив-Асеновград-Смолян и Пловдив-Карлово"}
{"url": "http://www.focus-news.net/news/2018/03/11/2498248/blagoevgrad-intenziven-e-trafikat-na-vhod-i-izhod-ot-grada.html", "text": "Интензивен е трафикът на вход и изход от Благоевград, предаде репортер на Радио „Фокус“ – Пирин. Пътните настилки са сухи. Нормално се осъществява движението в района на жп гарата и автогарата. Натоварен трафик, но не се образуват задръствания или колони от автомобили. През деня няма регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност.\r\nЛивия НИНОВА", "date": "2018.03.11", "title": "Благоевград: Интензивен е трафикът на вход и изход от града"}
{"url": "http://www.focus-news.net/news/2018/03/11/2498250/narodnite-predstaviteli-ot-gerb-plovdiv-shte-provedat-priemni-s-grazhdani-na-12-mart.html", "text": "Народните представители от ГЕРБ-Пловдив ще проведат приемни с граждани от избирателния си район в понеделник, 12 март 2018 г., съобщиха от пресцентъра на партията.\r\nПриемните ще се проведат по следния график:\r\n- Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91;\r\n- Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2; \r\n- Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21;\r\n- Спас Гърневски -  заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2018.03.11", "title": "Народните представители от ГЕРБ-Пловдив ще проведат приемни с граждани на 12 март"}
{"url": "http://www.focus-news.net/news/2018/03/11/2498253/varna-trima-mazhe-i-bebe-sa-v-bolnitsa-sled-katastrofa-na-avtomagistrala-hemus-pri-razklona-za-devnya.html", "text": "Около 16.45 часа на автомагистрала „Хемус”, в посока Варна, е станала катастрофа. В участъка на разклона за Девня са се сблъскали два леки автомобила. Това съобщиха от ОДМВР-Варна. Вследствие на сблъсъка трима мъже на възраст 24 г., 25 г. и 27 г. и бебе са отведени в болнично заведение, изяснява се състоянието им. На място има полицейски служители, които работят по изясняване на причините и обстоятелствата, довели до инцидента. \r\nВ участъка на катастрофата движението не е ограничено, но водачите трябва да преминават с повишено внимание.", "date": "2018.03.11", "title": "Варна: Трима мъже и бебе са в болница след катастрофа на автомагистрала „Хемус” при разклона за Девня"}
{"url": "http://www.focus-news.net/news/2018/03/11/2498255/chosun-ilbo-spored-reks-tilarsan-seul-plashta-chesten-dyal-ot-sredstvata-za-izdarzhaneto-na-amerikanski-voynitsi.html", "text": "Държавният секретар на САЩ Рекс Тилърсън заяви, че Южна Корея поема честен дял от отбранителната тежест н региона. Той определи финансовия принос на Сеул като „огромна подкрепа за силите на САЩ“ в страната, пише „Чосун Илбо“.\r\n„В момента Южна Корея допринася огромни средства в подкрепа на силите на САЩ в страната и съм оптимист, че бъдещите решения ще продължат да бъдат продуктивни“, Допълни той.\r\nЮжна Корея отделя около2,4% от бюджета си за отбрана. По-рано президентът на САЩ Тръмп разкритикува съюзниците на Вашингтон по линия на НАТО, че не допринасят за общата отбрана. В момента той се бори да ги застави да изразходват най-малко 2% от бюджета си за отбрана. Виктор Турмаков", "date": "2018.03.11", "title": "„Чосун Илбо“: Според Рекс Тилърсън Сеул плаща честен дял от средствата за издържането на американски войници"}
{"url": "http://www.focus-news.net/news/2018/03/11/2498247/milcho-lalov-kmet-na-bregovo-obshtata-zalyata-plosht-e-okolo-10-hil-dekara-ima-spad-v-nivoto-na-vodata-no-toy-e-minimalen.html", "text": "Залети са няколко места, но общата им площ около 10 хил. декара.  Има спад в нивото на водата, но той е минимален – около 2 см. Това каза за Агенция „Фокус“ кметът на община Брегово инж. Милчо Лалов във връзка с обявеното по-рано днес бедствено положение. Инж. Лалов припомни, че бедственото положение е обявено в 10.00 часа сутринта, а причината за него са станали преливните води. По думите му притеснителна е и прогнозата за времето, която предвижда през следващите дни да вали дъжд „В момента не вали. Времето е слънчево и дори опасно“, уточни той.\r\nНа въпрос дали преминаващата в непосредствена близост река Тимок е най-големият източник на опасност, той отговори: „Според мен не е само Тимок. Може да има и дъждовни води, води от топене на снегове. Според основното е, че има изпускане на водни съоръжения от територията на Република Сърбия. Дано тези количества води да не преминават през флотационни съоръжения на „Мини бор“, защото те ще бъдат източник на замърсявания с тежки метали, а при нас има регистрирани такива замърсявания отпреди 30 години“. \r\n„Най-големият проблем е, че питейната вода е точно в съседство с това заливане и има опасност от просмукване и от екологична катастрофа“, допълни кметът и настоя в най-кратки срокове да бъдат иззети проби и анализирани резултатите от тях.\r\nИван ЛАЗАРОВ", "date": "2018.03.11", "title": "Милчо Лалов, кмет на Брегово: Общата залята площ е около 10 хил. декара, има спад в нивото на водата, но той е минимален"}
{"url": "http://www.focus-news.net/news/2018/03/11/2498254/kyustendil-v-edna-lenta-se-osashtestvyava-dvizhenieto-po-patya-chetirtsi-slokoshtitsa-v-uchastaka-slokoshtitsa-novo-selo-poradi-propadane-na-nastilkata-i-srutvane-na-zemna-masa.html", "text": "В една лента се осъществява движението по пътя Четирци – Слокощица в участъка Слокощица – Ново село, поради пропадане на настилката и срутване на земна маса. Това съобщиха за Радио „Фокус“ от Областно пътно управление – Кюстендил. Мястото е обезопасено с пътни знаци за срок до 16 март. Ограничено поради пропадане на част от пътното платно при км 10+650, км 11+720, км 12+830 и км 13+360 пък е движението по пътя Смоличано – Пелатиково от км 10+000 до км 14+000 за срок до 31 март. Трафикът по автомагистрала „Струма“ и главен път Е-79 в частта им в областта е нормално натоварен. Без проблеми се извършва преминаването през ГКПП „Гюешево“.\r\nЛивия НИНОВА", "date": "2018.03.11", "title": "Кюстендил: В една лента се осъществява движението по пътя Четирци – Слокощица в участъка Слокощица – Ново село, поради пропадане на настилката и срутване на земна маса"}
{"url": "http://www.focus-news.net/news/2018/03/11/2498257/nimh-ot-utre-vecher-shte-zapochne-novo-povishenie-na-rechnite-niva-v-stranata.html", "text": "От вечерта на 12 март ще започне ново повишение на речните нива в страната. Такава е прогнозата на дежурния хидролог в Националния институт по метеорология и хидрология инж. Георги Кошинчанов. Днес и утре речните нива в страната ще са в процес на понижение с изключение на реките западно от р. Огоста (р. Тимок, р. Тополовец, р. Войнишка, р. Видбол, р. Арчар, р. Скомля, р. Лом и р. Цибрица), където все още ще има повишения на водните нива, вследствие на снеготопене.\r\nОт вечерните часове на 12 март и на 13 март отново ще започне процес на повишение на водните нива на реките в страната, като по-съществени ще бъдат повишенията на водните нива в Дунавски и Източнобеломорски водосборен басейн и в горните и средни части от водосбора на р. Струма.\r\nПрез нощта на 12 срещу 13 март има вероятност за поройни наводнения в резултат на интензивни валежи и снеготопене (там където все още съществува снежна покривка) във водосборите на р. Тополовец, р. Войнишка, р. Видбол, р. Арчар, р. Смокля, р. Лом, р. Цибрица, р. Огоста, р. Вит, р. Осъм и във водосбора на р. Янтра - във водосбора на притока ѝ р. Лефеджа, в горните части от водосбора на р. Тунджа (около и над яз. Жребчево), в горните и средни части от водосбора на р. Струма.\r\n- Водното ниво на р. Марица при гр. Пловдив има вероятност да премине над жълтия праг за предупреждение през нощта на 13 срещу 14 март.\r\n- Водното ниво на р. Сазлийка при с. Гълъбово е над жълтия праг за предупреждение и се очаква да се задържи около и над него в следващите 5 дни.\r\n- Водното ниво на р. Марица при гр. Харманли има вероятност да достигне жълтия праг за предупреждение през нощта на 14 срещу 15 март.\r\n- Водното ниво на р. Марица при гр. Свиленград има вероятност да достигне жълтия праг за предупреждение в сутрешните часове на 15 март.\r\n- Водното ниво на р. Мочурица при с. Чарда е преминало под жълтия праг за предупреждение и ще се задържи под него в следващите два дни. От обедните часове на 13 март се очаква ново повишение на водното ниво на р. Мочурица и има вероятност за кратко да премине над жълтия праг за предупреждение на 14 март.\r\n- Водното ниво на р. Тунджа при гр. Ямбол все още е над жълтия праг за предупреждение като към момента се понижава. От 13 март се очаква ново повишение на водното ниво на р. Тунджа и на 14 март водното ниво отново ще премине над жълтия праг за предупреждение и ще се задържи над него до сутринта на 16 март.\r\n- Водното ниво на р. Тунджа при гр. Елхово е над оранжевия праг за предупреждение и ще се задържи над него до вечерните часове на 12 март. От 15 март се очаква да започне ново повишение на речното ниво и във вечерните часов се очаква отново да достигне оранжевия праг за предупреждение. \r\n- Водното количество на р. Черна при гр. Смолян има вероятност да премине над жълтия праг за внимание в сутрешните часове на 13 март.", "date": "2018.03.11", "title": "НИМХ: От утре вечер ще започне ново повишение на речните нива в страната"}
{"url": "http://www.focus-news.net/news/2018/03/11/2498256/veliko-tarnovo-ogranicheno-e-dvizhenieto-na-avtomobili-nad-35-tona-po-patya-mezhdu-selata-cheshma-kesarevo.html", "text": "Ограничено е движението на автомобили над 3,5 тона по път Чешма-Кесарево, причината е лошо експлоатационно състояние на отсечката. Срокът за приключване на ремонтните работи е до 5 юли. Обходният маршрут е през Чешма-Сливовица-Горско Ново село-Джулюница-Кесарево. Това съобщиха за Радио „Фокус” – Велико Търново от Областно пътно управление – Велико Търново. Условията за пътуване в региона са нормални за сезона. Настилките са сухи, а времето – ясно. Трафикът не е интензивен и движението се осъществява спокойно. Не се допуска преминаване на товарни автомобили над 10 тона през прохода Твърдица – Елена. Проходът на Републиката е отворен за всички видове МПС, но все още важи предупреждението за опасност от падащи камъни. Затворен за движение остава пътят Велико Търново – село Шемшево, през Западна промишлена зона, поради влошено състояние на мостово съоръжение. Обходният маршрут за селата Шемшево, Буковец, Керека се извършва по гл. път I-4  – през село Леденик. Остава затворен поради свлачище участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.03.11", "title": "Велико Търново: Ограничено е движението на автомобили над 3,5 тона по пътя между селата Чешма-Кесарево"}
{"url": "http://www.focus-news.net/news/2018/03/11/2498251/blagoevgrad-bez-problemi-se-osashtestvyava-preminavaneto-prez-granichnite-punktove-kulata-i-ilinden.html", "text": "Без проблеми се осъществява преминаването през граничните пунктове „Кулата“ и „Илинден“. Това съобщиха за Радио „Фокус“ – Пирин от Главна дирекция „Гранична полиция“. На останалите пунктове по българо-гръцката граница преминаването също е обичайно натоварено. Нормално е и движението през пропусквателните пунктове на българо-македонската граница.\r\nЛивия НИНОВА", "date": "2018.03.11", "title": "Благоевград: Без проблеми се осъществява преминаването през граничните пунктове „Кулата“ и „Илинден“"}
{"url": "http://www.focus-news.net/news/2018/03/11/2498244/stivan-mnuchin-uslovieto-na-donald-tramp-za-sreshta-s-kim-chen-un-e-da-nyama-raketni-i-yadreni-izpitaniya-dotogava.html", "text": "Министърът на финансите на САЩ Стивън Мнучин заяви, че условието на президента на САЩ Доналд Тръмп, за да се срещне с лидера на Северна Корея Ким Чен-ун, е дотогава азиатската държава не трябва да провежда ядрени и ракетни изпитания, предава  Reuters.\r\n„Не трябва да има съмнение“, заяви Мнучин, отговаряйки на журналистически въпрос дали наистина срещата ще бъде отменена, ако няма твърди гаранции от страна на Северна Корея.\r\n„Президентът даде ясно да се разбере, че условията са, че не може да има ядрени и ракетни изпитания – това са условията за срещата“, допълни министърът.  Виктор Турмаков", "date": "2018.03.11", "title": "Стивън Мнучин: Условието на Доналд Тръмп за среща с Ким Чен-ун е да няма ракетни и ядрени изпитания дотогава"}
{"url": "http://www.focus-news.net/news/2018/03/11/2498260/pregled-na-mezhdunarodnite-novini-do-18-chasa-agentsiya-fokus.html", "text": "Американският помощник-държавен секретар по въпросите за европейските и евразийски дела Уес Мичъл ще посети следващата седмица Македония, това са потвърдили от вътрешното министерство в Скопие пред Македонската информационна агенция. В рамките на своето посещение, за което все още не е уточнена дата, дипломатът на САЩ ще проведе разговори с външния министър Никола Димитров. По-рано бе съобщено, че Мичъл че посети Прищина на 13 март, а сръбско издание излезе с информация, че американският дипломат ще представи на Белград предложение за урегулиране на връзки с Прищина. \r\n*** Руският президент Владимир Путин заяви, че връщането на Крим в границите на Украйна не е възможно при никакви обстоятелства.\r\nВ рамките на интервю за филма на Андрей Кондрашов „Путин“, разпространено в социалните мрежи, на въпроса дали е възможно полуостровът да се върне в границите на Украйна, руският държавен глава отговори: „Вие с всичкия си ли сте? Няма такива обстоятелства и няма да има никога“. \r\n***  Министърът на отбраната на САЩ Джеймс Матис заяви, че дипломатическите усилия за разрешаването на ядрената криза в Северна Корея са на „деликатен стадий“ и че няма да обсъжда преговорите или свързаните въпроси като съвместните военни учения между САЩ и Южна Корея.\r\n„Не бих желал да говоря за Корея. Деликатно е“, заяви Матис. „Когато сме на позиция като настоящата, възможността за неразбирателство остава висока“, допълни той, обяснявайки нежеланието си да обсъжда дипломатическите усилия.  Според него Белият дом и Държавния департамент са значително по-добре пригодени са провеждането на срещата между президента Доналд Тръмп и севернокорейския лидер Ким Чен-ун, готвена за месец май. \r\nПо-рано Тръмп заяви, че вярва, че Северна Корея ще спазва обещанието си да не провежда ракетни изпитания докато подготовката за срещата тече. \r\n***  Министърът на отбраната на САЩ Джеймс Матис заяви, че наскоро демонстрираните от руския президент Владимир Путин нови високотехнологични оръжия не променя стратегията на САЩ.\r\n„След като изгледах демонстрираното от Путин, не видях промяна в руската армия смятам, че те няма да променят военния баланс“, заяви Матис. „Те не предизвикват нужда от промяна на нашата възпираща позиция“, допълни той и даде коментар, че речта на Путин на 1 март е била „разочароваща, но не и изненадваща \r\n„Единственото нещо, което ще се промени е колко пари ще харчат за нещо, което няма да промени стратегическия баланс“, допълни той.\r\n***  Държавният секретар на САЩ Рекс Тилърсън заяви, че Южна Корея поема честен дял от отбранителната тежест н региона. Той определи финансовия принос на Сеул като „огромна подкрепа за силите на САЩ“ в страната.\r\n„В момента Южна Корея допринася огромни средства в подкрепа на силите на САЩ в страната и съм оптимист, че бъдещите решения ще продължат да бъдат продуктивни“, Допълни той.\r\nЮжна Корея отделя около2,4% от бюджета си за отбрана. По-рано президентът на САЩ Тръмп разкритикува съюзниците на Вашингтон по линия на НАТО, че не допринасят за общата отбрана. В момента той се бори да ги застави да изразходват най-малко 2% от бюджета си за отбрана.", "date": "2018.03.11", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/03/11/2498259/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от +9° до +24°. Времето над страната е ясно. Слаб до умерен вятър има в областите Варна и Кърджали. Пътните настилки са предимно сухи, а по усойните и планински райони – мокри.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. \r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Временно движението по АМ „Люлин“ в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел „Люлин“ до първи тунел „Мало Бучино“ където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Троянски“ - забранен за всички МПС;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; София – Ботевград при Бебреш се осъществява с повишено внимание поради свлачище на км 202+650 в посока Ботевград. Срок до 16.03.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; \r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; \r\nДвижение с повишено внимание по път I-6 Гюешево – Перник от км 48+000 до км 72+000 поради поетапна подмяна на мантинели в двете посоки. Движението се регулира с пътни знаци. Водачите да се движат с повишено внимание и съобразена скорост. Срок до 13.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. \r\nОбходен маршрут: Кичево-Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване  на пътното платно. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Ограничено е движението за всички МПС по път III-121 Раброво – Бойница от км 20+860 до км 39+613 при с. Бойница за всички МПС поради разрушено от високи води временно мостово съоръжение при км 23+166. Срок до 31.03.2018 г.\r\nОбходен маршрут : път II-14 Видин – Кула - път III-121 Кула – Бойница и обратно. \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІ-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активизирало се свлачища. Участъка е сигнализиран с пътни знаци. Срок до 12.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в района Слокощица – Ново село е ограничено в едната лента поради пропадане и срутване на земна маса. Мястото е обезопасено с пътни знаци. Срок до 16.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Срок до 31.03.2018 г.\r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500 се осъществява в едната лента, поради срутване на земни маси. Срок до 12.03.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Временно движението по път ІІ-86 гр. Смолян – с. Средногорци при км 109+450 при разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Фатово – Рудозем – Средногорци и обратно.Срок до 12.03.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г\r\nПът III-8681: Временно е ограничено движението на път ІІІ-8681 Рудозем – Смилян при км 6+150 до 8+300, поради падащи камъни. От разклона за  с. Вълчан до с. Смилян, участъка е регулиран с пътни знаци. Обходен маршрут: с. Смилян – с. Чокманово – с. Фатово – Рудозем и обратно. Срок до 17:00 ч на 12.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-164: Движението по път III-164 Своге – Искрец – Бучин проход се извършва двупосочно в една лента, поради укрепителни дейности на свлачище от км 0+500 до км 1+000. Движението се регулира от сигналисти в светлата част от деня. Срок до 20.03.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.11", "title": "Актуална пътна обстановка към 17.30 часа"}
{"url": "http://www.focus-news.net/news/2018/03/11/2498258/plovdiv-obshtinskite-savetnitsi-ot-gerb-v-grada-shte-provedat-priemni-s-grazhdani.html", "text": "Общинските съветници от ГЕРБ в град Пловдив ще проведат приемни с граждани. Това съобщиха от пресцентъра на партията.\r\nВ понеделник, 12 март 2018 г., приемните ще се проведат по следния график:\r\n- Даниела Дженева, от 17 до 18:00 часа в офиса на ГЕРБ в район „Южен”, ул. ”Академик Петър Динеков” № 1А;\r\n- Спартак Николов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5;\r\n- Вихър Захов, от 17:00 до 18:30 часа в офиса на ГЕРБ в район „Източен” на ул. ”Коста Паница”№ 5;\r\n- Вера Тоскова, от 16 до 18:00 часа в офиса на ГЕРБ в район „Тракия” в ж. к. ”Тракия” бл. 91;\r\n- Александър Радев, от 17:30 до 19:00 часа в офиса на ГЕРБ в район „Централен” на ул. ”Прага” № 2; \r\n- Атанас Узунов, от 17:30 до 19:00 часа в офиса на ГЕРБ в район „Южен” на ул. ”Академик Петър Динеков” №1А;\r\n- Ели Гатева, от 16 до 18:00 часа в офиса на ГЕРБ в район „Тракия” в ж. к. ”Тракия” бл. 91.\r\nОбщинският съветник от ГЕРБ в Общински съвет – Пловдив, Иван Вичков ще приема граждани във вторник, 13 март 2018 г., от 16:00 до 18:00 часа в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nВ сряда, 14 март 2018 г., приемни с граждани ще проведат следните общински съветници:\r\n- Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А;\r\n- Георги Василев, от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А; \r\n- Д-р Аргир Аргиров, от 17:30 до 18:30 часа в офиса на ГЕРБ в район „Южен” на ул. ”Академик Петър Динеков” №1А; \r\n- Ани Лафчиева, от 17:00 до 18:30 часа в офиса на ГЕРБ в район „Източен” на ул. ”Коста Паница” №5;\r\n- Емил Русинов, от 17:30 до 19:00 часа в офиса на ГЕРБ в район „Източен” на ул. ”Коста Паница” №5. \r\nВ четвъртък, 15 март 2018 г., общинските съветници от ГЕРБ в Пловдив ще проведат приемни с гражданите, както следва:\r\n- Петър Попов, от 17:30 до 19:00 часа в офиса на ГЕРБ в район „Западен” на ул. ”Царевец” №9; \r\n- Ясен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” №9;\r\n- Гошо Къчков, от 17:30 до 19:00 часа в офиса на ГЕРБ в район „Северен” на бул. ”Марица” №91;\r\n- Пенчо Малинов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5; \r\n- Веселин Маневски, от 16 до 18:00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.03.11", "title": "Пловдив: Общинските съветници от ГЕРБ в града ще проведат приемни с граждани"}
{"url": "http://www.focus-news.net/news/2018/03/11/2498263/predstoyashti-sabitiya-v-stranata-za-12-mart-agentsiya-fokus.html", "text": "*** \r\nОт 10.30 часа енергийният министър Теменужка Петкова и изпълнителният директор на „Национална електрическа компания“ ЕАД Петър Илиев ще посетят площадката, изградена за реализация на проекта АЕЦ „Белене“. Ще бъде инспектирано изграждането на необходимите за съхранение на част от оборудването навеси.\r\n*** \r\nОт 11.30 часа в Посетителския информационен център министърът на туризма Николина Ангелкова и министърът на земеделието, храните и горите Румен Порожанов ще участват в кръгла маса за обсъждането на проекта „Сподели България“. \r\n*** \r\nОт 09.00 часа в Специализирания наказателен съд ще се проведе съдебно заседание по делото срещу бившия министър на външните работи Даниел Митов и неговия заместник Христо Ангеличин, които са обвинени в престъпление по служба. \r\n*** \r\nОт 09.30 часа, 2-ри състав на Специализирания наказателен съд ще заседава по делото срещу лекарите Явор Лозанов, Елена Василева, Антоний Филипов, Александър Червеняков, Владислав Христов, Христо Цеков, обвинени за смъртта на родилка. \r\n*** \r\nОт 10.00 часа в Националния пресклуб на БТА ще се проведе пресконференция на представители на „Булмаркет“ , на която ще бъдат оповестени резултатите от техническите експертизи на чуждестранните вещи лица във връзка с влаковия инцидент в Хитрино. \r\n*** \r\nОт 11.30 часа в Конферентна зала 2  на хотел Central Park ще се проведе пресконференция със световно известната изпълнителка и композитор Лиса Джерард, която пристига в България за съвместния ѝ концерт с маестро Йордан Камджалов и неговия GENESIS Orchestra на 14 март 2018г. в Зала 1 на НДК. \r\n*** \r\nОт 14.00 часа в Националната складова база на БЧК в село Долни Лозен на ул. „Половраг“ № 31 президентът на Турския Червен полумесец д-р Керем Кънък ще предостави на председателя на Българския Червен кръст акад. Христо Григоров хуманитарна помощ на стойност около 300 000 евро.\r\n*** \r\nОт 18.00 часа в Общински културен институт-Красно село ще се състои камерен концерт на Струнен квартет „Големинов”.\r\n***\r\nОт 20.00 часа в зала 1 на НДК ще се проведе концерт на гръцката певица Деспина Ванди. \r\n***\r\nОт 12.00 часа кметът на Благоевград д-р Атанас Камбитов ще даде пресконференция в кабинета си в сградата на общината. \r\n*** \r\nОт 11.00 часа в  централата на ГС на БСП на ул. „Македония” 33 - Александър Паунов, народен представител от ПГ „БСП за България“,  член на комисиите по енергетика и по транспорт, информационни технологии и съобщения  ще приема граждани.\r\n*** \r\nОт 11.00 часа Великотърновският университет „Св. св. Кирил и Методий“ ще бъде домакин на предстоящата публична лекция на председателя на Фондация „Българска памет“ д-р Милен Врабевски. Той пристига по покана на студентите от Дипломатически клуб „Имхотеп“, а темата на лекцията ще бъде „Младите хора в европейска България“.\r\n*** \r\nОт 12.00 часа в Регионалния пресклуб на БТА ще се проведе пресконференция, на която ще бъде представена програмата и участниците в IX издание на фестивала на трабантите - Велико Търново.\r\n*** \r\nОт 10.00 до 12.00 часа в офиса на партията, който се намира на ул. „Дунавска“ 1, народният представител от ГЕРБ-Видин и областен координатор на партията Владимир Тошев ще проведе открита приемна за граждани. \r\n*** \r\nОт 09.30 ще се проведе кукленият спектакъл „Синият таралеж“ на Държавен куклен театър „Дора Габе“. \r\n*** \r\nОт 11.00 до 18.00 часа в Младежки център - Добрич ще проведе Кандидатстудентска борса  2018. \r\n***\r\nОт 11.00 часа в ж.к. „Бистрица” ще бъде направена първа копка по проекти за благоустрояване. \r\n***\r\nОт 11.00 часа в Административен съд – Кюстендил ще се проведе пресконференция по повод дейността на съдебната институция през 2017 година. \r\n***\r\nОт 09.00 часа в зала 1 на Окръжния съд ще се проведе заседание по делото срещу Величка Д., обвинена в използвала платежни инструменти – банкови карти, без знанието и съгласието на титулярите. \r\n***\r\nОт 09.00 часа в зала 10 на Окръжния съд ще се проведе заседание по делото срещу Тодор Н., обвинен в нарушаване на правилата за движение при управление на автомобил и в причиняване на смъртта на друго лице.\r\n***\r\nОт 10.30 часа в сградата Община Пловдив ще се проведе редовна пресконференция на кмета на града Иван Тотев. \r\n***\r\nОт 11.00 часа в зала 1 на Апелативния съд ще се проведе заседание по делото, образувано по жалба на двамата подсъдими Божидар А. и Иван К. и на частните обвинители срещу присъда на Окръжен съд – Пловдив, с която са обвинени в умишлено убийство на митнически инспектор. \r\n***\r\nОт 12.00 часа, в новия офис на НФСБ на бул. „Шести септември“ ще се проведе пресконференция по актуални градски теми на народният представител от „Обединени патриоти“ Славчо Атанасов, председателят на групата общински съветници на „Патриотичен фронт“ в ОбС – Пловдив Слави Георгиев и адвокат Атанас Петров. \r\n***\r\nОт 13.30 часа в зала 1 на Окръжния съд ще се гледа делото срещу Костадин П., в качеството му на зам.-кмет на Община Куклен, и Надежда М., обвинени в приемане и съответно даване на подкуп във връзка с обществена поръчка. \r\n*** \r\nОбщинските съветници от  ГЕРБ в град Пловдив ще проведат приемни с гражданите.\r\nОт 16.00 часа Вера Тоскова и Ели Гатева ще се срещнат с граждани в офиса на  ГЕРБ в район „Тракия” в жк. „Тракия” бл.91.\r\nОт 17.00 часа Даниела Дженева ще приема граждани в офиса на  ГЕРБ в район „Южен”, ул. „Академик Петър Динеков” № 1А. От 17.30 часа на същото място срещи ще проведе Атанас Узунов.\r\nСпартак Николов и Вихър Захов ще се срещнат с граждани в офиса на  ГЕРБ в район „Източен” на ул. „Коста Паница” №5. Началният час на приемните е 17.00 часа. \r\nОт 17.30 часа започва приемната на Александър Радев, която ще се проведе в офиса на  ГЕРБ в район „Централен” на ул. „Прага” № 2. \r\n***\r\nОт 16.00 часа в библиотека „Иван Вазов“ ще се състои закриването на месеца под надслов „Подвиг и слава“, ще се обявят и резултатите от ученическите конкурси, обявени по повод 140 години от Освобождението на България.\r\n*** \r\nНародните представители от ГЕРБ-Пловдив ще проведат приемни с граждани. \r\nОт 16.00 часа Менда Стоянова ще се среща с граждани в централния офис на  ГЕРБ – Пловдив, на бул. „Марица” 91. От 16.00 часа започва и приемната на Спас Гърневски, който ще проведе срещи в офиса на  ГЕРБ на ул. „Коста Паница“ № 5. По същото време в партийния офис на ул. „Стефан Стамболов\" № 21 ще приема Атанас Ташков. От 16.30 часа започва приемната на Димитър Лазаров, която ще се проведе в партийния офис на  ГЕРБ на улица „Прага” 2. \r\n*** \r\nОт 18.00 часа в Залите за временни експозиции на Градската художествена галерия (ул. „Княз Александър I“ №15) ще бъде открита изложба в памет на пловдивския художник Атанас Згалевски (1940-2008). \r\n*** \r\nОт 10.00 часа в Регионалния пресклуб на БТА ще се проведе пресконференция на поетесата Стефанка Мирчева.\r\n*** \r\nОт 10.00 часа в конферентна зала „Загора“ на хотел „Сити“ ще се проведе международна среща дискусия „Устойчивият и природосъобразен начин на живот“. \r\n*** \r\nОт 13.00 часа на изхода на кв. „Дивдядово“ в посока към гр. Шумен екип на сектор „Пътна полиция“ ще представи новата стационарна преносима установка за контрол на скоростта. Подвижната камера влиза в работен режим от понеделник. \r\n*** \r\nОт 15.00 часа, в сградата на Административен съд – гр. Шумен ще се проведе пресконференция, на която ще бъде представена  на Шуменския административен съд през 2017 година.", "date": "2018.03.11", "title": "Предстоящи събития в страната за 12 март (Агенция „Фокус“)"}
{"url": "http://www.focus-news.net/news/2018/03/11/2498266/plovdiv-proyavite-v-mesetsa-pod-nadslov-podvig-i-slava-zavarshvat-s-otchitane-na-rezultatite-ot-uchenicheskiya-konkurs-posveten-na-140-godini-ot-osvobozhdenieto-na-balgariya.html", "text": "Проявите в месеца под надслов „Подвиг и слава“ в Пловдив завършват с отчитане на резултатите от ученическия конкурс, посветен на 140 години от Освобождението на България. Това съобщиха за Радио „Фокус“ – Пловдив организаторите на събитията от Общински комитет „Васил Левски“ в Пловдив. Победителите в ученическия конкурс за есе, разказ, стихотворение, рисунка или мултимедия ще станат ясни на 12 март от 16.00 часа в залата на Народна библиотека „Иван Вазов“ в Пловдив.\r\nМесецът под надслов „Подвиг и слава“ се проведе в Пловдив по повод три исторически годишнини – 140 години от Освобождението на България от турско робство, 145 години от обесването на Васил Левски и 170 години от рождението на поета-революционер Христо Ботев. Събитията започнаха на 13 февруари, като в програмата бяха включени над 30 културни прояви – рецитали, разговори с историци, представяния на книги за Васил Левски и за Освободителната война, също срещи с писатели, фотоизложби, посещение на родното място на Апостола, представяне на филми, компютърни презентации, тържествени събрания и митинги, концерти и дискусии.\r\nТони МИХАЙЛОВ", "date": "2018.03.11", "title": "Пловдив: Проявите в месеца под надслов „Подвиг и слава“ завършват с отчитане на резултатите от ученическия конкурс, посветен на 140 години от Освобождението на България"}
{"url": "http://www.focus-news.net/news/2018/03/11/2498265/aktsenti-v-sutreshniya-blok-dobro-utro-balgariya-na-radio-fokus-za-12-mart.html", "text": "В Северозападна България обстановката остава усложнена заради риска от наводнения. След Хайредин и Община Брегово обяви бедствено положение заради пълноводието на река Тимок и обилното снеготопене. За екологична катастрофа предупреди кметът на града Милчо Лалов. Каква е ситуацията ще научим от градоначалника в сутрешния блок „Добро утро, България“ на Радио „Фокус“. Заедно с кмета на Община Хайредин Тодор Александров ще проследим ситуацията в населеното място, която постепенно се нормализира, но бедственото положение остава в сила и там. \r\nПремиерът Бойко Борисов ще участва във възпоменателната церемония в Скопие по повод 75-годишнината от депортирането на евреите от територията на днешна Република Македония. От Националния изпълнителен комитет на ПП „Национален фронт за спасение на България“ се обявиха против това при посещението си в Македония премиерът Бойко Борисов да се извинява за депортирането на евреите от Северна Гърция и Македония през Втората световна война, в декларация, изпратена от политическата формация. Защо се наложи да бъде представена такава декларация в публичното пространство? И за политическата обстановка у нас ще разговаряме с проф. Евгений Дайнов.\r\nНяколко седмици преди Великден, ще се насочим и към Община Симитли – наричана „Малката света гора на Пирин“, заради наличието на много параклиси, манастири и църкви. Кметът на града Апостол Апостолов ще ни разкаже за идеите, които има Общината и за изграждането на нови параклиси и църкви.\r\nОт репортажа на Тони Михайлов от Радио „Фокус“ – Пловдив ще научим за победителите в Националния литературен конкурс „Наследник съм на цар Иван Асен II”, организиран от читалище „Родолюбие“ в Асеновград. Тази година конкурсът бе тематично подчинен на 140 години от Освобождението на България.\r\nТези и още теми - в „Добро утро, България“ по Радио „Фокус“ от 06.00 до 10.00 часа, с водещ Йоланда Пелова.", "date": "2018.03.11", "title": "Акценти в сутрешния блок „Добро утро, България“ на Радио „Фокус“ за 12 март"}
{"url": "http://www.focus-news.net/news/2018/03/11/2498264/afp-chasten-turski-samolet-se-e-razbil-na-teritoriyata-na-iran-patuvayki-ot-oae.html", "text": "Частен турски самолет, летящ от Обединените арабски емирства до Истанбул е катастрофирал в южната част на Иран с 11 души на борда, предава  AFP.\r\nСамолетът излита от град Шарджа в ОАЕ и катастрофира край град Шахре Корд, разположен на около 400 км. южно от Техеран.  Виктор Турмаков", "date": "2018.03.11", "title": "AFP: Частен турски самолет се е разбил на територията на Иран, пътувайки от ОАЕ"}
{"url": "http://www.focus-news.net/news/2018/03/11/2498241/vratsa-situatsiyata-v-obshtina-hayredin-postepenno-se-normalizira-no-bedstvenoto-polozhenie-ostava-v-sila.html", "text": "Ситуацията в община Хайредин постепенно се нормализира, но бедственото положение остава в сила. Това съобщи за Агенция „Фокус“ Светлана Ценова, секретар на Община Хайредин. „Язовир „Рогозен“ 1 е пълен на 100%, но вече не прелива през преливника. В момента се извършват ремонтни дейности по него - инсталират се два сифона, които ще помогнат за по-бързото намаляване на нивото на язовира. Язовир „Бързина“ прелива с 8 куб.м./сек през преливника“, обясни Ценова.\r\nТя добави, че на територията на общината няма бедстващи или евакуирани хора. Въпреки това все още бедственото положение остава в сила.", "date": "2018.03.11", "title": "Враца: Ситуацията в община Хайредин постепенно се нормализира, но бедственото положение остава в сила"}
{"url": "http://www.focus-news.net/news/2018/03/11/2498261/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kulata-gkpp-kapitan-andreevo-i-gkpp-lesovo.html", "text": "На българо-гръцката граница трафикът е интензивен на граничен контролно-пропускателен пункт \"Кулата\" за товарни автомобили на изход. Това съобщиха от пресцентъра на ГД \"Гранична полиция\". На българо-турската граница трафикът е интензивен на граничен контролно-пропускателен пункт \"Капитан Андреево\" и на граничен контролно-пропускателен пункт \"Лесово\" също за товарни автомобили на изход. \r\nНа българо-сръбската, българо-македонската и българо-румънската граница трафикът е нормален на всички гранични контролно-пропускателни пунктове.", "date": "2018.03.11", "title": "ГД \"Гранична полиция\": Интензивен е трафикът на изход за товарни автомобили на ГКПП \"Кулата\", ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2018/03/11/2498270/redzhep-tayip-erdogan-koga-nato-shte-zastane-na-stranata-na-turtsiyai.html", "text": "Турският президент Реджеп Тайип Ердоган заяви, че страната му е тормозена по южната си граница и от терористичните групировки, и от сирийското правителство. Същевременно той разкритикува НАТО, че не заема страната на държавата му, предава Anadolu Agency.\r\n„С всичко, което се случва в Сирия, кога ли НАТО ще заеме нашата страна?“, заяви Ердоган. В средата на февруари Турция отбеляза 66 години членство в Алианса. \r\nПозицията на Анкара е, че Турция отбранява южните граници на НАТО чрез операция „Маслинова клонка“ в сирийската провинция Африн, но Алиансът не прави нищо в подкрепа. Виктор Турмаков", "date": "2018.03.11", "title": "Реджеп Тайип Ердоган: Кога НАТО ще застане на страната на Турция?"}
{"url": "http://www.focus-news.net/news/2018/03/11/2498268/hristina-kraeva-psiholog-simptomite-na-proletnata-depresiya-sa-umora-zamayanost-razdraznitelnost-bolki-v-razlichni-chasti-na-tyaloto-kakto-i-narushenie-na-sanya.html", "text": "Симптомите на пролетната депресия са добре познати на всички – раздразнителност, замаяност, умора, болки в различни части на тялото, както и нарушение на съня. Това каза за Радио „Фокус“ – Пирин Христина Краева, психолог. По думите й това са най-често срещаните симптоми, определящи появата на пролетна депресия в човека. „Пролетната депресия влияе, пагубно за човешкия организъм, тъй като предизвиква дисбаланс и промяна на хормоните“, коментира тя. Христина Краева заяви, че вследствие на депресията настъпват промени в психиката и тялото на човека. „Заради пролетната депресия ние губим желание за нормалните човешки потребности, като например желание за работа и нуждата ни от физическа активност“, подчерта тя. Краева заяви, че при адекватни мерки това състояние може да отшуми бързо като по-лесно с него се справят здравите организми.\r\nКристина МИТКОВА", "date": "2018.03.11", "title": "Христина Краева, психолог: Симптомите на пролетната депресия са умора, замаяност, раздразнителност, болки в различни части на тялото, както и нарушение на съня"}
{"url": "http://www.focus-news.net/news/2018/03/11/2498271/veliko-tarnovo-sastezaniya-s-karta-iz-tarnovgrad-i-kupa-trite-halma-shte-se-provedat-za-praznika-na-grada-22-mart.html", "text": "Състезанията „С карта из Търновград“ и Купа „Трите хълма“ отново организират в старата столица за Празника на града – 22 март. Това съобщи за Радио „Фокус“ – Велико Търново Георги Димитров, секретар на Туристическо дружество „Трапезица – 1902“, което е и основен инициатор на проявите. И през настоящата година в регламента са заложени три различни старта, които ще са в различни дни и райони на града. Те ще се проведат от 23 до 25 март. В надпреварата могат да се включат деца, жени и мъже на възраст от 10 до над 65 години. Крайният срок за записване е утре, а допълнителна информация можете да откриете на .\r\nНадпреварата Купа „Трите хълма“ е международна и се  провежда от 2012 година. Целта на организаторите е да предоставят на участниците добро преживяване, технични маршрути и качествени карти и терени за ориентиране.\r\nЛуиза ТРАНЧЕВА", "date": "2018.03.11", "title": "Велико Търново: Състезания „С карта из Търновград“ и Купа „Трите хълма“ ще се проведат за Празника на града – 22 март"}
{"url": "http://www.focus-news.net/news/2018/03/11/2498273/ivaylo-gotsev-sotsialno-zveno-simitli-rabotim-aktivno-za-nadgrazhdaneto-i-razshiryavaneto-na-sotsialnite-uslugi-v-obshtinata.html", "text": "Работим активно за надграждането и разширяването на социалните услуги в общината, за да може да обхванем по-голям брой нуждаещи се. Това каза за Радио „Фокус“ – Пирин Ивайло Гоцев, ръководител на Социалното звено към Община Симитли. По думите му чрез предоставянето на услугите личен и социален асистент, и домашен помощник, Общината е доразвила значително услугите, които до този момент са било предоставяни на хората. „Обхванахме целеви групи, които до този момент не можехме да обхванем – лица и деца с увреждания и лица над 65-годишна възраст, които не могат да се обгрижват самостоятелно“, каза още Гоцев. Той добави, че тези услуги ще се предоставят до края на 2018 година, като няма промяна по отношение условията за кандидатстване както за получаване, така и за предоставянето на социалните услуги. „Няма промяна нито в целевите групи, нито в процедурата, която така или иначе бяхме изработили като методика, утвърдена на местно ниво, при реализацията на предходния проект. Съгласно нея имаше прием на заявления, но идеята ни сега беше тези хора, които и до сега са били обгрижвани или им е била осигурена заетост да продължат да са част от изпълнението и на новия проект“, подчерта Гоцев. Според него хубавата новина е, че всички тези, които до този момент са получавали тази помощ и грижа, ще продължат и през тази година да я получават.\r\n„Изцяло модернизирано е оборудването на кухнята към Домашния социален патронаж, обслужваща над 360 души“, посочи също Ивайло Гоцев. Той обясни, че в края на 2017 година успешно са приключили проект, който им е дал възможността да осигурят и подновят цялото кухненско оборудване на съществуващия Домашен социален патронаж. „В рамките на проекта закупихме ново кухненско оборудване, което отговаря на всички европейски хигиенни норми за хранене на лицата и целевите групи, които обслужваме в Симитли. По този начин създадохме едни по-добри и безопасни условия за труд на работещите в кухнята. Също така постигнахме икономия на средства, но и по-добра мобилност, което ще рече, че по-бързо приготвяме храната“, каза още Гоцев. Той добави, че кухнята обслужва над 360 човека. „В това число влизат и лицата, които обслужваме в рамките на Обществената трапезария. Благодарение на това обновяване на кухнята успяхме да разширим и нейният капацитет, за да може да обхванем и хората, които до този момент не бяха обхванати. Съответно успяхме да помогнем и на хората, които не могат сами да приготвят храната си, а трябва да бъдат обслужвани в домашна среда“, добави Гоцев. Според него обновяването на кухнята е било наложително. „С парите, които ни отпусна фонд „Социална закрила“, успяхме да подобрим кухнята. Разбира се, вложихме и собствени средства, които също доста ни помогнаха“, подчерта Гоцев.\r\nЛивия НИНОВА", "date": "2018.03.11", "title": "Ивайло Гоцев, Социално звено – Симитли: Работим активно за надграждането и разширяването на социалните услуги в общината"}
{"url": "http://www.focus-news.net/news/2018/03/11/2498272/afp-marin-lyo-pen-predlozhi-imeto-na-partiyata-y-da-se-promeni-na-natsionalen-sayuz.html", "text": "Марин льо Пен, председателят на крайнодясната френска партия „Национален фронт“, предложи името ѝ да се промени на „Национален съюз“, предаде  AFP.\r\n„Предлагам „Национален фронт“ да стане „Национален съюз“, заяви Льо Пен по време на партиен конгрес в град Лил. „Но въпросът ще се реши от делегатите, които ще трябва да гласуват“, допълни тя. Виктор Турмаков", "date": "2018.03.11", "title": "AFP: Марин льо Пен предложи името на партията й да се промени на „Национален съюз“"}
{"url": "http://www.focus-news.net/news/2018/03/11/2498274/nimh-utre-shte-zapochnat-valezhi-ot-dazhd-koito-prez-noshtta-sreshtu-vtornik-shte-obhvanat-tsyalata-strana.html", "text": "През нощта от запад облачността ще се увеличава и вплътнява. Около обяд в крайните северозападни райони ще има слаби валежи от дъжд, които до края на деня ще обхванат западната половина от страната, а през нощта срещу вторник и останалите райони. Ще духа слаб, в Източна България до умерен вятър от юг-югозапад. Минималните температури ще са от 3° до 8°, а максималните – между 19° и 24°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Боряна Маркова.\r\nАтмосферното налягане е близко до средното за март, през деня бавно ще се понижава.  \r\nПо Черноморието облачността ще се увеличава и до края на деня вече ще е значителна. Привечер на отделни места ще превали дъжд. Ще духа слаб до умерен вятър от юг-югозапад, който след обяд ще се ориентира от югоизток. Максимални температури между 19° и 22°. Температурата на морската вода е 6-7°. Вълнението на морето ще бъде 1-2 бала.\r\nВ планините облачността ще е значителна. Ще има превалявания от дъжд, над 2300 метра от слаб сняг. Ще духа умерен, по билата временно до силен югозападен вятър. Максималната температура на височина 1200 метра ще бъде 14°, на 2000 метра – около 6°.\r\nВъв вторник сутринта все още на много места в страната ще превалява дъжд, но от запад още преди обяд валежите ще спират и облачността временно ще се разкъса. През деня на повече места и повече като количество ще са валежите в източната половина от страната, в отделни райони там ще прегърми. Вятърът ще се ориентира от запад-северозапад, ще се усили и дневните температури ще се понижат. През следващите два дни ще има променлива, по-често значителна облачност, с краткотрайни превалявания, с по-голяма вероятност в Източна България и планинските райони. В сряда вятърът ще остане от запад-северозапад, но малко ще отслабне – вече ще е предимно слаб, в Дунавската равнина и в източните райони – до умерен. Температурите ще се понижат още малко и ще бъдат близки до обичайните за средата на март.", "date": "2018.03.11", "title": "НИМХ: Утре ще започнат валежи от дъжд, които през нощта срещу вторник ще обхванат цялата страна"}
{"url": "http://www.focus-news.net/news/2018/03/11/2498276/dobrich-vremenno-shte-bade-zatvoren-uchastak-ot-ulitsa-otets-paisiy-na-12-mart.html", "text": "Временно ще бъде затворен участък от улица „Отец Паисий“ в Добрич в понеделник – 12 март, предаде кореспондентът на Радио „Фокус” – Варна. Промяната в организацията на движение на автомобили ще бъде между 9.00 и 13.00 часа. Улицата ще бъде затворена в участъка между кръговото кръстовището на Стоматологията и кръстовището на ФСГ „Васил Левски“. Причината е извършване на ремонтни дейности на пътното платно.\r\nЖулиета НИКОЛОВА", "date": "2018.03.11", "title": "Добрич: Временно ще бъде затворен участък от улица „Отец Паисий“ на 12 март"}
{"url": "http://www.focus-news.net/news/2018/03/11/2498277/reuters-sebastian-pinera-vstapi-v-dlazhnost-kato-prezident-na-chili.html", "text": "Консервативният милиардер Себастиан Пинера положи клетва, встъпвайки на длъжност президент на Чили, предава  Reuters.\r\nПинера, който е държавен глава на страната и в периода между 2010 и 2014 г. прие президентския пояс от слизащия от поста Мишел Бачелет по време на церемония в град Валпарайсо, на която присъстваха президентите на Бразилия, Мексико, Боливия и Аржентина – Мишел Темер, Енрике Пеня Нието, Ево Моралес и Маурисио Макри.  Виктор Турмаков", "date": "2018.03.11", "title": "Reuters: Себастиан Пинера встъпи в длъжност като президент на Чили"}
{"url": "http://www.focus-news.net/news/2018/03/11/2498249/mayk-pompeo-dumite-na-donald-tramp-za-sresha-sas-severna-koreya-ne-sa-teatar.html", "text": "Директорът на ЦРУ Майк Помпео заяви, че скорошната среща между президента на САЩ Доналд Тръмп и лидера на Северна Корея не е представление, предава  Reuters.\r\n„Президентът Тръмп не прави театър. Той ще реши проблемът“, заяви Помпео. „САЩ очакват Северна Корея да прекрати ядрените си и ракетни изпитания преди срещата“, допълни той. \r\nСъщевременно директорът на ЦРУ заяви, че военните учения на САЩ край Корейския полуостров ще продължат до преговорите. „Северна Корея трябва да бъде готова на пълно, проверимо и необратимо ядрено разоръжаване.  Виктор Турмаков", "date": "2018.03.11", "title": "Майк Помпео: Думите на Доналд Тръмп за среша със Северна Корея не са театър"}
{"url": "http://www.focus-news.net/news/2018/03/11/2498278/veneta-ifandieva-pchelar-globalnoto-zatoplyane-i-pestitsidite-izpolzvani-ot-fermerite-sa-dvata-osnovni-problema-koito-vodyat-do-smartnostta-pri-pchelite.html", "text": "Глобалното затопляне и пестицидите, използвани от фермерите, са двата основни проблема, които водят до смъртността при пчелите. Това каза в интервю за Радио „Фокус“ – Пирин Венета Ифандиева, координатор за Югозападна България по пчеларство и член на Управителния съвет на асоциацията „Обединени пчелари“. Тя обясни, че тази година по покана на Мария Габриел е била на посещение в Брюксел, заедно с още 14 пчелари. Темата на визитата е била свързана с проблемите на пчеларството. „Тогава стана ясно, че причините за смъртността на пчелите са най-вече свързани с глобалното затопляне, но и с пестицидите, които използват фермерите. Пчелите ходят по дадените култури, засадени от земеделските производители, но заради обработката с различни вещества, те се отравят. Тук ще отворя една скоба, за да кажа, че в България имаме и друг голям проблем, който е свързан с това, че нямаме специализирана лаборатория за изследване на пчелите, която да е безплатна и да е достъпна за пчеларите – при проблем да откарат там пчелните семейства, за да се установи какво се случва“, каза още Ифандиева. Тя отбеляза, че лично е имала  проблем с пестициди, тъй като една дама е напръскала медоносни дървета с тях и това е отровило част от пчелите ѝ. „Разбира се, имах желание да извърша изследване на пчелите, но за това ми бе поискано 300 лева за изследване на почвата. Аз обаче се отказах“, добави Ифандиева. Тя допълни, че хората, които не се занимават с пчеларство също биха могли да помогнат за съхраняването на пчелите. „Моят апел към хората е да садят повече овощни дървета. Аз имам своя градина, поддържам и оранжерия, близо 300 квадрата. Засадила съм Арония и много други видове медоносни дървета и растения, за да мога да помогна както на себе си, така и на други пчелари. Според мен всеки човек трябва да уважава пчеларството, защото знаете, че ако пчелите изчезнат, то след 4 години и нас няма да ни има“, заяви пчеларят. Ифандиева отбеляза, че в Европейският съюз има около 17 милиона пчелни кошера и около 6 000 пчелари, които произвеждат около 250 000 тона мед на година. В област Благоевград този занаят не е толкова добре развит, за разлика от региони като Варна, Добрич, Монтана и Плевен. „Затова именно хората са тези, които могат да спомогнат за развитието на пчеларството при нас“, подчерта Ифандиева. Тя коментира още, че друг голям проблем, свързан с пчеларството е, че отглеждането на пчелите е много скъпо. „Високи са цените на препаратите, на специалните храни, с които захранваме пчелите през пролетта. Лошото е, че заради това много малко са младите хора в област Благоевград, които се занимават с пчеларство. Обикновено, решавайки да се захванат с този занаят, си мислят, че е лесно, но в последствие разбират, че всъщност е много трудно“, каза Ифандиева. По думите ѝ самото отглеждане на пчелните семейства изисква и предварителна подготовка, тоест най-малкото трябва човек да е запознат с биологията на пчелите. „Аз винаги препоръчвам на пчеларите, без значение дали са млади или по-възрастни, да посещават опреснителни курсове, защото там могат да научат много важни неща“, посочи пчеларят.\r\nЛивия НИНОВА", "date": "2018.03.11", "title": "Венета Ифандиева, пчелар: Глобалното затопляне и пестицидите, използвани от фермерите, са двата основни проблема, които водят до смъртността при пчелите"}
{"url": "http://www.focus-news.net/news/2018/03/11/2498280/pazardzhik-chitalishteto-v-selo-golyamo-belovo-uspya-da-vazstanovi-avtentichni-kostyumi-noseni-ot-zhenite-v-seloto-predi-poveche-ot-vek.html", "text": "Читалището в село Голямо Белово успя да възстанови автентични костюми, носени от жените в селото преди повече от век. Това каза за Радио „Фокус“ – Пазарджик председателят на НЧ „Тодор Каблешков 1874“- Ана Кехайова. Тя обясни, че средствата в размер на 5 000 лева са осигурени по проект, а възстановените костюми са 20. „Сега те се използват при възстановяването и пресъздаването на традиционни за населеното място обичаи, свързани с празнуването на Коледа, Бабинден и един специфичен за Голямо Белово обичай – Къпанки“, обясни Кехайова. Тя допълни, че и до днес в селото е съхранен възрожденският дух, благодарение, на който тук се основава читалището, а в него и революционния комитет в Голямо Белово. Заслугата за това принадлежи именно на Тодор Каблешков, чието име носи сега културната институция.\r\nВаня НИКОЛОВА", "date": "2018.03.11", "title": "Пазарджик: Читалището в село Голямо Белово успя да възстанови автентични костюми, носени от жените в селото преди повече от век"}
{"url": "http://www.focus-news.net/news/2018/03/11/2498282/smolyan-bezplaten-skrining-za-tuberkuloza-organizira-mbal-d-r-bratan-shukerov.html", "text": "Безплатни прегледи за туберкулоза ще се проведат в МБАЛ „Д-р Братан Шукеров“ – Смолян, съобщиха от болницата. От 12 до 16 март ще се проведе „Седмица на отворените врати“. Безплатните медицински консултации ще се извършват в часовете между 8,00 и 15,30 часа от д-р Юлияна Лазарова – завеждащ пневмофтизиатричния кабинет, който се намира на шестия етаж, над Инфекциозно отделение.\r\nПрегледите и изследванията са напълно безплатни, включително и за неосигурените лица. На всеки, който реши да провери своето състояние, ще бъде извършен преглед и ще се назначи проба манту, а при необходимост и допълнителни изследвания – рентгенова снимка и изследване на материал за туберкулозни бактерии.\r\nПо време на кампания през декември м. г., проведена в смолянската болница, са преминали 93 човека, на които са извършени прегледи. От тях с риск от заболяване са 86, а на 74 човека са направени проби манту и 26 рентгенографии на бял дроби. С латентна туберкулозна инфекция са 11 човека, които се наблюдават. Няма открити болни от туберкулоза.", "date": "2018.03.11", "title": "Смолян: Безплатен скрининг за туберкулоза организира МБАЛ „Д-р Братан Шукеров“"}
{"url": "http://www.focus-news.net/news/2018/03/11/2498283/na-14-mart-vav-veliko-tarnovo-shte-bade-pochetena-pametta-na-ubitiya-v-lyaskovets-predi-4-godini-spetspolitsay-emil-sharkov.html", "text": "На 14 март ще бъде почетена паметта на убития в Лясковец преди 4 години спецполицай Емил Шарков. Поклонението ще се състои пред паметната плоча в двора на Професионалната гимназия по електроника „А.С.Попов” във Велико Търново, където Шарков е учил. Това каза за Радио „Фокус“ – Велико Търново директорът на учебното заведение Нели Николова. Очаква се на поклонението да присъстват семейството на Шарков и неговите колеги от спецотряда. Те ще поднесат цветя на паметната плоча на загиналия командос, намираща се в училището. Цветя ще поднесат и училищното ръководство, ученици и граждани.\r\nЕмил Шарков загина на 14 март 2014 година при специализирана акция пред дома на 54-годишния Петко Петков в Лясковец. Мъжът се барикадира в жилището си и откри огън по спецполицаите. Той простреля смъртоносно Шарков и рани петима негови колеги. През  ноември 2015 година Окръжният съд във Велико Търново постанови за стрелеца от Лясковец доживотен затвор без замяна. Петков обжалва присъдата пред Апелативен съд, като през февруари тази година въззивната инстанция потвърди решението на Окръжен съд – Велико Търново.\r\nНадежда КРЪСТЕВА", "date": "2018.03.11", "title": "На 14 март във Велико Търново ще бъде почетена паметта на убития в Лясковец преди 4 години спецполицай Емил Шарков"}
{"url": "http://www.focus-news.net/news/2018/03/11/2498281/tass-prichinata-za-samoletnata-katastrofa-v-iran-mozhe-da-e-podpalil-se-dvigatel.html", "text": "Подпалил се двигател може да е причината за катастрофата на частния турски самолет Bombardier Challenger 600 в Иран, предава  ТАСС.\r\n„Това се потвърждава от очевидци от близките села, които виждат, че самолета гори още преди да падне на земята“, заяви представителя на иранското управление за справяне с извънредните ситуации Моджтаб Халиди. \r\nЗаради лошото време в района на катастрофата и силните дъждове спасителите все още не са достигнали до нея. Виктор Турмаков", "date": "2018.03.11", "title": "ТАСС: Причината за самолетната катастрофа в Иран може да е подпалил се двигател"}
{"url": "http://www.focus-news.net/news/2018/03/11/2498284/predstoyashti-mezhdunarodni-sabitiya-za-12-martagentsiya-fokus.html", "text": "Германската социалдемократическа партия и Съюзът (ХДС/ХСС) ще подпишат коалиционно споразумение.\r\n*** Португалският президент Марсело Ребело де Соуса ще пристигне в Гърция, където ще се срещне с колегата си Прокопис Павлополус и с министър-председателя Алексис Ципрас.\r\n*** Министрите на финансите от Еврозоната ще обсъдят спасителната програма за Гърция.\r\n*** Държавният секретар на САЩ Рекс Тилърсън е на посещение в Нигерия. \r\n**", "date": "2018.03.11", "title": "Предстоящи международни събития за 12 март(Агенция „Фокус“)"}
{"url": "http://www.focus-news.net/news/2018/03/11/2498304/tass-palestinskite-fraktsii-otkazaha-sreshta-sas-sasht-po-ikonomicheski-vaprosi.html", "text": "Най-големите палестински фракции ФАТАХ и ХАМАС се отказа от предложена от САЩ среща, на която е трябвало да се обсъдят икономически въпроси. Това съобщи в неделя телевизионния канал Al Arabiya, цитирайки представители на палестинското движение, предава ТАСС.\r\nКакто е заявил членът на Изпълкома на Организацията за освобождение на Палестина (ООП) Ахмед Майдалани, Вашингтон е предложил „да се проведат икономически преговори, които, според мнението на американската страна, е трябвало да спомогнат за решаването на палестинския въпрос“. „“Но разрешаването на този проблем лежи в областта на политиката, а не на икономиката“, е пояснил членът на Изпълкома на ООП.\r\nПревод и редакция:", "date": "2018.03.11", "title": "ТАСС: Палестинските фракции отказаха среща със САЩ по икономически въпроси"}
{"url": "http://www.focus-news.net/news/2018/03/11/2498275/the-hill-spored-kitayskiya-ministar-na-targoviyata-targovskata-voyna-sas-sasht-shte-bade-bedstvie-za-sveta.html", "text": "Китайският министър на търговията Жонг Шан предупреди, че търговска война между Вашингтон и Пекин заради наложените от президента на САЩ Доналд Тръмп мита върху стоманата и алуминия, ще доведе до бедствие за международната общност, предава  The Hill.\r\n„При търговски войни няма победители. Такава ще донесе бедствие на Китай, на САЩ и на целия свят“, заяви Жонг Шан. „Никой не иска да участва в търговска война и всички знаят, че никой няма да спечели нищо“, допълни той. \r\nПо-рано китайското правителство заяви, че ще предприеме „оправдан и необходим отговор“ за налагането на тарифите. Виктор Турмаков", "date": "2018.03.11", "title": "The Hill: Според китайския министър на търговията търговската война със САЩ „ще бъде бедствие за света“"}
{"url": "http://www.focus-news.net/news/2018/03/11/2498303/bedstvie-v-severozapada-obzor.html", "text": "Високите температури през последните дни доведоха до интензивно снеготопене и повишаване на речните нива, както и на нивата в язовирите. На места, основно в Северозападна България обстановката бе усложнена и бе обявено бедствено положение. \r\nСитуацията в община Хайредин, област Враца, постепенно се нормализира, но бедственото положение остава в сила. От общинската администрация информират, че Язовир „Рогозен“ 1 е пълен на 100%, но вече не прелива през преливника. В момента се извършват ремонтни дейности по него - инсталират се два сифона, които ще помогнат за по-бързото намаляване на нивото на язовира. Язовир „Бързина“ прелива с 8 куб.м./сек през преливника. По последна информация на територията на общината няма бедстващи или евакуирани хора. Въпреки това все още бедственото положение остава в сила.\r\nБедствено положение бе обявено и в община Брегово, област Видин. Причина за това стана пълноводието на река Тимок. Кметът на общината Милчо Лалев подчерта, че текстът на заповедта за обявяване на бедствено положение предвижда евакуация на хора при евентуално продължаване на прииждането на водите, но увери, че към момента такава не се налага. По думите му общата площ на залетите пространства е около 10 хил. декара, а от началото на деня нивото на водата там е спаднало, но само с около 2 см. Според него съществува опасност придошлите води да са преминали през флотационни съоръжения на „Мини бор“ на територията на Сърбия и да са замърсени с тежки метали. „Най-големият проблем е, че питейната вода е точно в съседство с това заливане и има опасност от просмукване и от екологична катастрофа“, допълни кметът и настоя в най-кратки срокове да бъдат иззети проби и анализирани резултатите от тях. Областният управител Албена Георгиева увери, че към момента няма опасност от замърсяване на питейната вода на Брегово и хората трябва да са спокойни. Служители на Районната служба „Пожарна безопасност и защита на населението“ във Видин са извършили оглед на дигите на река Тимок край Брегово. Набелязани са критичните участъци, като е разширен процепът в една от тях за по-бързо оттичане на водата обратно в Тимок. След като премине проблемната ситуация, от Напоителни системи ще предприемат мерки за заздравяване на дигите.\r\nВ неделя следобед бе обявено бедствено положение и в село Иново, община Видин. Причината е скъсана дига в района на селото и залети земеделски площи. във връзка със създалата се ситуация Общинският щаб за защита при бедствия проведе две заседания, ръководени от заместник-кмета на Община Видин инж. Цветан Асенов. Инж. Асенов обясни, че до дигата към този момент не е възможно да се пристъпи отникъде, с никаква техника и ще се търси временно решение на проблема. По думите му достъп до къщите има и може да се предприемат действия за малка предпазна дига, за да се защити населението на Иново. Пътят между земеделската земя и къщите е годен за преминаване на тежка техника и ако се наложи ще бъде направена превантивно малка дига, водата ще остане в разливната зона и няма да има никаква опасност за хората, допълни заместник-кметът.\r\nНаблюдението на дигата ще продължи през цялата нощ, с усилията на „Напоителни системи“ - Видин. Районното управление към ОДМВР - Видин, със съдействието на сектор „Пътна полиция“ ще организира предоставяне на своевременна информация за състоянието на пътната мрежа на територията на кметство Иново и при необходимост ще ограничи достъпа на граждани до засегнатите от наводнението участъци. При необходимост ще се активира и Доброволното формирование към Община Видин.", "date": "2018.03.11", "title": "Бедствие в Северозапада (ОБЗОР)"}
{"url": "http://www.focus-news.net/news/2018/03/11/2498307/plovdiv-s-14-po-malko-sa-zaginalite-v-katastrofi-v-oblastta-prez-2017-g-v-sravnenie-s-2016-g.html", "text": "С 14 по-малко са загиналите в катастрофи в Пловдивска област през 2017 година, в сравнение с 2016 година. Това съобщиха за Радио „Фокус“ – Пловдив от Областната дирекция на МВР. През 2017 година на територията на областта са регистрирани общо 898 тежки катастрофи, с 59 загинали и 1159 ранени. В сравнение със същия период на 2016 година, броят на тежките пътни инциденти е намалял със 151, на загиналите с 14, а на ранените със 151.\r\nВъв връзка с икономическата престъпност, от Областната дирекция на МВР съобщават, че престъпленията в сферата на икономиката съставляват 12% от общо регистрираните през миналата година. Регистрирани са общо 787 престъпни деяния по линията, с 27%  по-малко от 2016 година. През миналата година са регистрирани общо 169 броя документни престъпления, с 33 броя по-малко от предходната година. Регистрираните подкупи като основна форма на корупция за цялата 2017 година са 8, като броят им е бил 11 за 2016-та. \r\nПри проведени множество специализирани полицейски операции през миналата година са иззети общо 1 100 000 къса цигари без български акцизен бандерол и 5 149 кг ситно нарязан тютюн за пушене. Съставени са 114 броя актове за административни нарушения от компетентните контролни органи, образувани са 189 преписки, 126 досъдебни и бързи производства. През 2017 година разследващите полицаи са разследвали общо 10 969 досъдебни производства.\r\nТони МИХАЙЛОВ", "date": "2018.03.11", "title": "Пловдив: С 14 по-малко са загиналите в катастрофи в областта през 2017 г., в сравнение с 2016 г."}
{"url": "http://www.focus-news.net/news/2018/03/11/2498308/kyustendil-okrazhnata-prokuratura-organizira-den-na-otvorenite-vrati.html", "text": "За поредна година Окръжна прокуратура – Кюстендил организира Ден на отворените врати. Това каза пред Радио „Фокус” – Кюстендил Марияна Сиракова, говорител на Окръжна прокуратура – Кюстендил. По думите й тази година инициативата ще се проведе на 16 март, във времето от 10.00 до 16.00 часа. „Каним граждани, журналисти и ученици да посетят новата сграда на прокуратурата, за да се запознаят с функционирането на системата, с организацията на работа на прокурорите и служителите, както и с възможностите за предоставяне на информация и услуги”, каза Марияна Сиракова. По думите й в рамките на инициативата ще се проведе и симулативен съдебен процес в залата на Окръжен съд – Кюстендил с участието на ученици от ПМГ „Проф. Емануил Иванов“ и ПГИМ „Йордан Захариев“, град Кюстендил.\r\nВенцеслав ИЛЧЕВ", "date": "2018.03.11", "title": "Кюстендил: Окръжната прокуратура организира Ден на отворените врати"}
{"url": "http://www.focus-news.net/news/2018/03/11/2498305/burgas-darzhavnata-opera-v-grada-shte-predstavi-kontsert-lyubovna-istoriya.html", "text": "„Мулен Руж“, „Фантомас“, „Шатовалон“, „Един мъж и една жена“, „Любовна история“, „Бегълците“, „Крилце или кълка“, „Техеран 1943“, „Мания за величие“, „Вратите на нощта“, „Шербургските чадъри“, „Полицаят от Сен Тропе“, „Париж продължава да пее“, „Играчката“, „Бащите“, „Чукай на дърво“, „Високият мъж с черната обувка“ са само част от кинолентите, чиято музика ще чуем на 12 март, понеделник, от 19.00 часа, в залата на бургаската опера. Това съобщиха от пресцентъра на Държавна опера-Бургас. Концертът „Любовна история“, включващ песни от класическото френско кино, ще бъде изпълнен от Андреана Николова и Александър Баранов. Диригентът, под чиято палка ще свири оркестърът на Държавна опера – Бургас, е Юрий Ильинов. Мецосопраното Андреана Николова е определяна като явление в оперното пеене. Известно време е работила с Гена Димитрова. Бургаската публика я познава като фаталната Далила от операта на Сен-Санс „Самсон и Далила“. Неин сценичен партньор ще бъде тенорът Александър Баранов – солист на Русенската опера, където се изявява в лиричния теноров оперен репертоар.", "date": "2018.03.11", "title": "Бургас: Държавната опера в града ще представи концерт „Любовна история“"}
{"url": "http://www.focus-news.net/news/2018/03/11/2498309/ministarat-na-otbranata-na-gartsiya-atina-i-ankara-sa-mnogo-blizo-do-fatalen-intsident.html", "text": "Министърът на отбраната на Гърция и лидер на младшия коалиционен партньор в гръцкото правителство „Независимите гърци“ (АНЕЛ) Панос Каменос предупреди, че Гърция и Турция са много близо до „фатален инцидент“, в интервю пред френското издание „Liberation”, предава електронното издание на гръцкия вестник Protothema.\r\nОт изданието коментират, че позицията му противоречи на линията на гръцкото правителство, което се старае да понижи напрежението между двете страни, докато Каменос изглежда е възприел по-агресивна позиция. След неговите изявления от Букурещ в петък, когато е използвал драматичен тон, за да опише арестуваните от Турция двама гръцки войници като „заложници“  и да призове Румъния да помогне за освобождаването им, военният министър е заявил пред „Liberation”, че евентуален инцидент между Гърция и Турция в Егейско море може да доведе до въоръжен конфликт заради повишеното напрежение от честите нарушения на гръцкото въздушно пространство и морски граници.\r\n„Много сме близо до фатален инцидент. Когато нашето въздушно пространство се нарушава, ние пращаме нашите самолети да изгонят турските от него“, е заявил Каменос, като е добавил, че „като цяло, Гърция е на милостта на отделен инцидент, който може за един момент да обхване бреговата охрана, военноморската флота и т.н. С нарушаването на териториалните води и въздушното пространство и на Гърция, и Европейското, Анкара също се опитва да упражнява натиск над Европа. Ние сме задължени да отбраняваме територията си, която е не само гръцка, но и европейска“, е посочил той.\r\nКаменос е обяснил, че Гърция е поставена под огромно напрежение от Турция, като само за една година нарушенията на териториалните води са се увеличили с 450%, а на въздушното пространство с 48%. „Това е предизвикано от ситуацията в Сирия и конфликта с кюрдите. Турците са изправени пред много проблеми в Африн и се опитват да прехвърлят напрежение и в Гърция“, е заключил гръцкият военен министър.\r\nПревод и редакция:", "date": "2018.03.11", "title": "Министърът на отбраната на Гърция: Атина и Анкара са много близо до „фатален инцидент“"}
{"url": "http://www.focus-news.net/news/2018/03/11/2498306/ria-novosti-v-kuba-se-provezhdat-parlamentarni-izbori.html", "text": "В неделя в Куба се провеждат избори за Националното събрание на народната власт (парламент), предава РИА Новости.\r\nКакто съобщава новинарския портал Granma, около 8 милиона имащи право на глас трябва да изберат повече от 600 депутата за националния парламент и делегати в провинциалните асамблеи на народната власт. Общо на острова работят около 24 500 избирателни секции.\r\nРИА Новости коментира, че сред кандидатите за депутати е и актуалният лидер на Куба – 86-годишният Раул Кастро, който обяви през декември, че през април 2018 година ще напусне ръководните си постове в Държавния съвет и Министерския съвет на страната. Първото заседание на новия състав на парламента трябва да се проведе на 19 април и именно на него трябва да бъдат избрани членовете на ръководните органи.\r\nПревод и редакция:", "date": "2018.03.11", "title": "РИА Новости: В Куба се провеждат парламентарни избори"}
{"url": "http://www.focus-news.net/news/2018/03/11/2498279/balgarskiyat-prezident-rumen-radev-pred-tass-ubeden-sam-che-duhovnite-vrazki-mezhdu-balgarskiya-i-ruskiya-narod-shte-nadzhiveyat-vsyaka-politicheska-zima.html", "text": "Духовните връзки са всъщност най-силните връзки между нашите два народа и аз съм убеден, че те са надживели и ще надживеят всяка политическа зима. Това казва българският държавен глава Румен Радев в интервю за Агенция ТАСС, излъчено на 11 март в предаването \"Формула власти\" в телевизия \"Россия 24\". \"Нашите духовни връзки са се формирали в течение на много векове, в много тежки периоди и за двете страни. Затова те са толкова силни. Да не забравяме все пак, че България даде писменост на славянските народи. Това е наше достижение, гордост и наследство, с което ние наистина се гордеем и което ревностно пазим\", заявява Румен Радев.\r\n\"Връзките между нашите народи са живи, особено на чисто човешко, емоционално, културно ако щете, религиозно ниво. Но в политически и икономически план нашите връзки бяха накърнени по време на прехода. Мисля, че нашите отношения трябва да се развиват и да вървят напред\", заявява държавният глава. Той добавя, че в хода на своята предизборна кампания нееднократно е заявявал, че \"еврофилията\" не означава \"русофобия\". \"Русия винаги е имала силни икономически, исторически, културни връзки с Европа. И ето на този капитал ние трябва да залагаме. Мисля, че всякакви опити за политическа изолация на Русия не работят в изгода и на двете страни\", добавя Радев.\r\nПрезидентът заявява, че е имало немалко опити за ревизиране на историята, включително и от последните десетилетия, но има безспорни факти и най-големият е Освобождението на България, което още повече засилва връзките между нашите два народа.", "date": "2018.03.11", "title": "Българският президент Румен Радев пред ТАСС: Убеден съм, че духовните връзки между българския и руския народ ще надживеят всяка политическа зима"}
{"url": "http://www.focus-news.net/news/2018/03/11/2498310/sled-sreshtata-mezhdu-zoran-zaev-i-amerikanski-senator-makedoniya-se-dvizhi-v-pravilnata-posoka-za-realiziraneto-na-strategicheskite-tseli-nato-i-es.html", "text": "Министър-председателят на Македония Зоран Заев се срещна в неделя вечерта с американския сенатор от Демократическата партия Крис Мърфи и водената от него делегация, придружени от посланика на САЩ в Македония Джес Бейли, предава скопският телевизионен канал A1 On.\r\nНа срещата е констатирано, че Македония се движи в правилната посока по пътя към присъединяване към ЕС и НАТО, полагайки усилия в реформените процеси и изграждайки приятелски отношения със съседите си.\r\nСенатор Мърфи е окуражил Заев и македонското правителство да осъществят позитивните промени за бъдещето на Македония и е подчертал, че САЩ са искрен приятел на балканската страна.\r\nМакедонският премиер е благодарил на сенатора от името на гражданите на Македония и на правителството на страната за голямото приятелство от страна на САЩ , както и за цялостната поддръжка, която са получили македонските граждани от Америка във важните демократически процеси.\r\nПревод и редакция:", "date": "2018.03.11", "title": "След срещата между Зоран Заев и американски сенатор: Македония се движи в правилната посока за реализирането на стратегическите цели НАТО и ЕС"}
{"url": "http://www.focus-news.net/news/2018/03/11/2498314/protothema-poslednata-anketa-pokazva-che-nova-demokratsiya-vodi-na-siriza-s-10-protsenta.html", "text": "Най-голямата гръцка опозиционна партия Нова Демокрация (НД) поддържа преднината си от 10 процента пред управляващата в страната СИРИЗА, според последното проучване на общественото мнение, проведено от социологическа агенция Rass по поръчка на телевизионния канал Action24. Дясноцентристката партия получава поддръжката на 29,4% от респондентите, докато СИРИЗА има подкрепата на 19,2% от запитаните, пише електронното издание на гръцкия вестник Protothema.\r\nСпоред данните от анкетата, наскоро образуваното Движение за промяна (коалиция от лявоцентристки партии) е на трето място по популярност с 10,2% подкрепа, а след това се нарежда екстремно-дясната „Златна зора“ с 7,2%. Пета, съгласно анкетата, е комунистическата партия (ККЕ) с 6,3%, а младшия коалиционен партньор в настоящото гръцко правителство – Независимите гърци (АНЕЛ) не успява да премине бариерата от 3% за влизане в парламента и има подкрепата само на 2,5% от запитаните.\r\nЩо се отнася до популярността на политическите лидери, Кириякос Мицотакис, лидерът на НД, има 41,4% позитивно отношение спрямо 47,2% негативно, докато лидерът на ПАСОК Фофи Генимата е втора с 36,7 позитивни отзиви спрямо 44,7% негативни. Към гръцкия премиер Алексис Ципрас се отнасят позитивно само 24,7% от запитаните, а негативно – 67,3%.\r\nПревод и редакция:", "date": "2018.03.11", "title": "Protothema: Последната анкета показва, че Нова Демокрация води на СИРИЗА с 10 процента"}
{"url": "http://www.focus-news.net/news/2018/03/11/2498315/reuters-marin-lyo-pen-iska-da-promeni-imeto-na-natsionalniya-front-na-natsionalno-obedinenie.html", "text": "Крайно-десният френски лидер Марин льо Пен предложи името на нейния „Национален фронт“ да бъде променено на „Национално обединение“ в неделя, в опит да скъса с бранда, който много от избирателите свързват с антисемитизъм и който пречи на коалирането с други партии, предава Reuters.\r\nВ речта на льо Пен по време на партиен конгрес в северния френски град Лил тя подчерта, че целта пред партията трябва да е влизане във властта, което може да се постигне само чрез коалиция със съюзници.\r\n„Нашата цел е ясна: властта“, заяви френският политик, като отново изтъкна, че Европа трябва да се бори с имиграцията, глобализацията и федерализирането на Европейския съюз.\r\n„Ние възникнахме като протестна партия“, продължи тя. „Не трябва да има никакво съмнение, че сега можем да бъдем управляваща партия“.\r\nСпоред нейните думи, новото име – “Rassamblement National” на френски означава съюз или обединение и цели да покаже готовността на партията да обедини другите зад себе си и да изостави антагонистичната конотация на стария Фронт.\r\nПревод и редакция:", "date": "2018.03.11", "title": "Reuters: Марин льо Пен иска да промени името на „Националния фронт“ на „Национално обединение“"}
{"url": "http://www.focus-news.net/news/2018/03/11/2498285/balgarskiyat-prezident-rumen-radev-pred-tass-balgariya-ima-strategicheski-interes-da-poluchava-ruski-gaz-direktno-po-traba-po-danoto-na-cherno-more.html", "text": "България има стратегически интерес да получава руски газ директно по тръба по дъното на Черно море. Това казва българският държавен глава Румен Радев в интервю за Агенция ТАСС, излъчено на 11 март в предаването \"Формула власти\" в телевизия \"Россия 24\". Радев добави, че при последното посещение на президента на Сърбия Александър Вучич в България двамата са обсъдили тази тема и той също подкрепя идеята да получава руски газ през България. \"Разбираме напълно и желанието на руската страна за железобетонни гаранции, понеже българската позиция, така или иначе, се сменяше през годините. Но според мен стратегическата необходимост от директна доставка на руски газ към България е налице и в това отношение моята позиция е еднозначна\", добави Радев.\r\nБългарският президент заяви, че има сектори, в които българко-руските отношения са налице и се развиват добре и даде за пример туризма и търговията с недвижими имоти. Радев обърна внимание, че има огромен неизползван потенциал. \"Близостта на езика, нашите традиционни връзки между хората са огромна възможност, която ние все още не сме използвали. Ще ми се да видя нашите селскостопански продукти да се върнат на руския пазар, където те са добре познати със своето качество. Знаете също така, че нашите строителни компании имат голям капацитет. Имаме перспектива в много други области. България се утвърждава като IT център в Европа и това смело мога да Ви го заявя. Тук също можем да развиваме съвместно сътрудничество\", коментира държавният глава.\r\n\"Светът се отваря. Държавите се отварят все повече една към друга и ние проумяваме, че идеологическите бариери само могат да ни вредят. Както виждате, ние имаме чудесни отношения в областта на туризма, в недвижимата собственост. Ние имаме огромен потенциал в много други сфери – на икономиката, на науката, и затова свободното общуване е от изключително голямо значение\", казва още Румен Радев.\r\nНа въпрос вижда ролята на България в европейския дом в концепцията на взаимоотношенията с Русия българският президент отговаря, че членство на страната в НАТО и Европейския съюз, е суверенен и закономерен избор на България, защото тя винаги е била неразделна част от Европа, погледнато и исторически, и географски, и културно. \"Самото членство не решава важни въпроси като просперитета, като законността, като сигурността. Те искат голяма вътрешна мобилизация. Те искат широк политически хоризонт и особено когато говорим за сигурност, те искат взаимодействие с много други държави\", добавя Радев.\r\nБългарският държавен глава казва още, че страни като Украйна, Молдова, Азербайджан, Армения и т.н. са изключително важни за сигурността не само в регионален, но и в глобален аспект затова е много важно да уважаваме техния избор, да уважаваме избрания от тях път на демократично развитие и те трябва да бъдат в това отношение оставени сами, без да се притискат нито от Изток, нито от Запад.", "date": "2018.03.11", "title": "Българският президент Румен Радев пред ТАСС: България има стратегически интерес да получава руски газ директно по тръба по дъното на Черно море"}
{"url": "http://www.focus-news.net/news/2018/03/11/2498267/hizbulla-siriyskata-armiya-e-obkrazhila-napalno-grad-duma-v-iztochna-guta.html", "text": "Шиитската ливанска групировка „Хизбулла“, която воюва на страната на сирийския режим в гражданската война в страната, съобщи, че сирийската армия напълно обкръжила град Дума в контролирания от опозицията анклав Източна Гута, предава  Reuters.\r\nАрмията същевременно напредва в региона на град Хараста, по този начин разделяйки анклава на части.  Виктор Турмаков", "date": "2018.03.11", "title": "„Хизбулла“: Сирийската армия е обкръжила напълно град Дума в Източна Гута"}
{"url": "http://www.focus-news.net/news/2018/03/11/2498312/tass-vsichki-pasazheri-i-ekipazhat-na-razbiliya-se-v-iran-samolet-sa-zaginali.html", "text": "Спасителните отряди са се добрали до мястото на катастрофата на турския частен самолет в Иран. Това съобщи в неделя агенция Fars, като се позовава на Управлението за извънредни ситуации на страната. Според думите на негов представител, на мястото на падането на лайнера са намерени обгорелите останки на 11 души – осем пасажера и трима членове на екипажа. За тяхната идентификация ще се наложи анализ на ДНК-то, предава ТАСС.\r\nВ операцията по издирване и спасяване са били задействани няколко специални бригади, както и алпинисти и пожарникари. Отломките на самолета се намират на височина около 400-500 метра над морското равнище, практически на края на скала. Пожарът на мястото на падането все още продължава и, както отбелязват специалистите, заради условията в местността съществува опасност огъня да се разпространи.\r\nТАСС уточнява, че частният самолет, принадлежащ на турския инвестиционен холдинг Basaran, е летял от Шарджи (в ОАЕ) към Истанбул и е изчезнал от екраните на радарите в 18:50 местно време. Той е паднал недалеч от град Шахре-Корд в планинския район в югозападната част на страната, на около 400 км от Техеран.\r\nНа борда на самолета се е намирала 28-годишната дъщеря на председателя на съвета на директорите на компанията „Мина Башаран“. Тя се е завръщала от почивката си в Емиратите заедно със семейна приятелка, а на 28 март е трябвало да се състои сватбата й.\r\nПревод и редакция:", "date": "2018.03.11", "title": "ТАСС: Всички пасажери и екипажът на разбилия се в Иран самолет са загинали"}
{"url": "http://www.focus-news.net/news/2018/03/11/2498311/afp-kyurdski-demonstranti-se-sblaskaha-s-politsiyata-v-germansko-letishte-i-zatvoriha-dve-zhp-gari-vav-velikobritaniya.html", "text": "Прокюрдски демонстранти организираха протести срещу турската военна операция в северозападния сирийски район Африн в неделя и се биха с турци и германската полиция в района на летището в Дюселдорф и затвориха временно две ж.п. гари във Великобритания, предава AFP.\r\nВ резултат от сбиването в Германия са пострадали няколко души. От германската федерална полиция са съобщили пред AFP, че неразрешения протест на около 150 души е една от няколкото кюрдски демонстрации в Германия през почивните дни, но не са уточнили какво е предизвикало безредиците, довели до „нараняването на няколко души“.\r\nНа снимките от събитието, публикувани в социалните мрежи, се вижда огромен транспарант, който гласи: „Африн се превръща в нашия Виетнам – Ще разгромим фашизма“.\r\nВъв Великобритания голям брой кюрдски простетиращи са причинили временното затваряне на ж.п. гара Пикадили в град Манчестър и ж.п. гара „Кингс крос“ в Лондон.\r\nВ британската столица голям брой полицаи са преградили входа на гарата, за да предотвратят излизането на тълпата на пероните и релсите, с цел да причини забавяния на влаковете. Успоредно с това, в Манчестър демонстрантите са успели да излязат директно на влаковите линии, което е довело до затварянето на гарата за няколко часа и многочасови забавяния на влаковете в целия район. \r\nПревод и редакция:", "date": "2018.03.11", "title": "AFP: Кюрдски демонстранти се сблъскаха с полицията в германско летище и затвориха две ж.п. гари във Великобритания"}
{"url": "http://www.focus-news.net/news/2018/03/11/2498269/plamen-georgiev-predsedatel-na-antikoruptsionniya-organ-ne-sam-razsledval-razgovor-mezhdu-premiera-i-vanyo-tanov.html", "text": "Никога по никакъв повод не съм разследвал разговор между премиера и вече покойния шеф на митниците Ваньо Танов. Това каза Пламен Георгиев, председател на Комисията за противодействие на корупцията и за отнемане на незаконно придобитото имущество в предаването \"120 минути\" по бТВ. Георгиев беше категоричен, че такъв разговор никога му е бил докладван и не е стигал до него. Той е бил наблюдаващ прокурор по разследването за корупция в „Митница Свиленград”, по което е подслушван тогавашният фиректор на митниците Ваньо Танов. „Ние разследвахме данни за корупция в митниците, 10 души, които бяха на специални разузнавателни средства. След приключване на разследването се установи, че няма връзки на високите етажи във връзка с корупционни схеми и изпратихме делото по компетентност. Подслушвахме и Ваньо Танов”, обясни Георгиев.\r\nМесеци след като приключихме делото се появи такъв разговор в медиите. Тогава събрах екипа и казах: Колеги, имаме ли такъв разговор? Нямаме такъв разговор. Разровихме всички документи и на един лист видяхме всъщност какво е пристигнало при нас. При нас като информация беше пристигнало, цитирам по памет, проведен разговор между Ваньо Танов и непознато лице, мъж, на служебна тема във връзка с лице, наречено Мишо Бирата. Това е докладвано при нас, поясни той. По думите му не са разполагали със съдържанието на разговора.\r\n„Имаме такива десетки хиляди разговора, няма възможност да се изписва всеки един, защото това е огромен обем хартия. Това е дошло при нас в прокуратурата”, категоричен беше Пламен Георгиев.\r\n„Професионалистите знаят как се работи по СРС-тата. Прокурорът физически, дори и да иска, няма възможност да ги изчете”, отбеляза той.\r\n„Не знаем дали този разговор, който после изтече в медиите, изобщо има нещо общо с това изречение. Да, името е същото, но какво се е говорило, до нас никога не е стигало, тоест ние никога не сме били свидетели на такъв разговор”, посочи Георгиев.\r\nТой допълни, че впоследствие е имало друго дело, което разследва този разговор, с което обаче той няма нищо общо. „До мен такъв разговор не е идвал, не съм го виждал, не съм му бил свидетел, не съм скрил нищо”, увери Георгиев.\r\nВсеки, срещу когото имаме сигнал, ще бъде разработен и ако се съберат доказателства, ще подадем информация или към прокуратурата за образуване на досъдебно производство, или ще се започне отнемане на имуществото, каза още той.\r\nСкоро ще има задържани за корупция, увери също Георгиев. По думите му вече има редица сигнали и става дума и за хора, които се занимават с политика, и за магистрати.\r\nГеоргиев подчерта, че ще избере професионалисти, които да предложи за членове на новата антикорупционна комисия.", "date": "2018.03.11", "title": "Пламен Георгиев, председател на антикорупционния орган: Не съм разследвал разговор между премиера и Ваньо Танов"}
{"url": "http://www.focus-news.net/news/2018/03/11/2498313/afp-desetki-hilyadi-poiskaha-republika-sega-v-kataluniya.html", "text": "Десетки хиляди излязоха по улиците на Барселона в неделя, за да искат формирането на ново правителство на испанския автономен регион Каталуния и отделянето му от Испания, предава AFP.\r\nСпоред данните на френската агенция, около 45 хиляди души са се присъединили към демонстрацията под надслова „Република сега“. Един от организаторите на мероприятието е заявил: „Има повече от два милиона граждани на Каталуния, които искат образуването на каталунска република“.\r\nПревод и редакция:", "date": "2018.03.11", "title": "AFP: Десетки хиляди поискаха „Република сега“ в Каталуния"}
