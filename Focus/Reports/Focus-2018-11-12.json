{"url": "http://www.focus-news.net/news/2018/11/12/2589556/afp-trima-sa-zaginali-pri-vzriv-v-ispanska-fabrika-za-foyrverki.html", "text": "Трима души са загинали, а други трима бяха ранени в понеделник при експлозия в завод за фойрверки в южна Испания, съобщиха регионалните власти, цитирани от  AFP . \r\n\"Силната експлозия\" в завода в Гуадикс се усеща в целия град от  около 20 000 жители, живеещи в близост до Гранада, съобщиха местните власти на соята страница в социалната мрежа „Фейсбук“. \r\n„Трима души са загинали и други трима души бяха отведени в болница, за да бъдат лекувани от обгазяване“, съобщиха местните служби за спешна помощ. \r\nВ фабриката е имало само шест души по време на взрива, според общинската управа на Гуадикс.  Юлиян Марков", "date": "2018.11.12", "title": "AFP: Трима са загинали при взрив в испанска фабрика за фойрверки"}
{"url": "http://www.focus-news.net/news/2018/11/12/2589531/pazardzhik-obshtina-panagyurishte-organizira-initsiativata-izkustvo-s-panagyurski-dah-tvorchestvo-ot-obshtnostta-za-obshtnostta.html", "text": "С признателност към панагюрските творци и уважение към цялата панагюрска общност, Община Панагюрище организира инициативата „Изкуство с панагюрски дъх – творчество От общността За общността“, съобщиха от пресцентъра на  общината . Жителите и гостите на Панагюрище ще имат възможността да се докоснат до творчеството на местни творци, художници, музиканти. Проектът „Изкуство с панагюрски дъх – творчество oт общността за общността“ ще започне на 21 ноември в Деня на християнското семейство и ще продължи до края на месеца.  През тази година са предвидени поредица от интересни културни прояви.  Сред тях са фотоизложба „С кръст и меч“, посветена на живота и делото на заклинателя на оборищенци Поп Груйо Бански, „С даровете на есента“ -награждаване на участниците в ученическия конкурс за кулинарни изкушения, организиран от Центъра за подкрепа за личностно развитие –Панагюрище, запалване на светлините на Коледната елха.", "date": "2018.11.12", "title": "Пазарджик: Община Панагюрище организира инициативата „Изкуство с панагюрски дъх – творчество от общността за общността“"}
{"url": "http://www.focus-news.net/news/2018/11/12/2589529/kyustendil-turisti-ot-balgariya-makedoniya-i-sarbiya-obsadiha-savmestni-initsiativi-za-sledvashtata-godina.html", "text": "Туристи от България, Македония и Сърбия са обсъдили съвместни инициативи за следващата година. Това съобщи за  Радио „Фокус” – Кюстендил  Силвия Михова, секретар на Туристическо дружество „Осогово”. По думите й туристи от трите държави са участвали в среща в курорта „Бесна кобила” в Сърбия. „В края на всяка година, когато е време за равносметка на изтеклата година, на тази среща се изготвят и новите календарни планове на дружествата. Обсъдихме и предстоящите ни съвместни инициативи”, посочи Силвия Михова. По думите й тристранната среща е била съчетана с изкачване на планината Грамада и връх Малък Въртоп с надморска височина от 1685 метра. Туристите са изкачили и връх Бесна кобила, който е първенец не само на сръбската, но и на цялата част от областта „Краище”. \r\nВенцеслав ИЛЧЕВ", "date": "2018.11.12", "title": "Кюстендил: Туристи от България, Македония и Сърбия обсъдиха съвместни инициативи за следващата година"}
{"url": "http://www.focus-news.net/news/2018/11/12/2589527/sliven-nad-1600-novi-knigi-shte-postapyat-vav-fondovete-na-regionalna-biblioteka-sava-dobroplodni.html", "text": "Над 1600 нови книги постъпват във фондовете на Регионална библиотека „Сава Доброплодни” – Сливен по проект „Българските библиотеки – съвременни центрове за четене и информираност”. Това съобщиха от  културната институция . До края на ноември във фондовете на Регионална библиотека „Сава Доброплодни”- Сливен ще се влеят над 1600 нови книги набавени по проект „Българските библиотеки – съвременни центрове за четене и информираност”. Проектът се финансира от българското правителство и е пряко насочен към попълване с книги и други информационни източници на фондовете на българските обществени библиотеки. \r\nПроектът на РБ ”Сава Доброплодни” е на стойност 8 200 лв. – максимална стойност определена за финансиране за регионалните библиотеки. Книгите, които библиотеката е включила в проектното задание са от над 60 издателства и са из областите философия, психология, религия, социология, политология, право, педагогика, икономика, техника, математика, физика, химия, медицина, компютърни науки, изкуство, архитектура, езикознание, литературознание, география, история и др., художествена литература за деца и за възрастни, а също и ценни справочни издания. Ще бъдат набавени и речници, учебни помагала и художествена литература на английски, немски, френски и испански езици в помощ на чуждоезиковото обучение. В проекта са включени и други издания – албуми, картографски и нотни издания, нетрадиционни носители. \r\nИзпълнението на проекта ще приключи до 20 декември 2018г. като новонабавените издания ще бъдат на разположение на читателите в навечерието на Коледните и Новогодишните празници.", "date": "2018.11.12", "title": "Сливен: Над 1600 нови книги ще постъпят във фондовете на Регионална библиотека „Сава Доброплодни”"}
{"url": "http://www.focus-news.net/news/2018/11/12/2589532/ministerstvoto-na-turizma-i-sotsialnoto-ministerstvo-predstaviha-plan-za-deystvie-po-sporazumenieto-za-kvalifikatsiya-i-prekvalifikatsiya-na-kadrite-v-turizma-obzor.html", "text": "Министерството на туризма и Министерството на труда и социалната политика представиха план за действие по споразумението за квалификация и преквалификация на кадрите в туризма, което беше подписано в края на септември. Представянето на новото споразумение беше първа точка на заседанието на Междуведомствения съвет за кадрите в туризма. Министър Николина Ангелкова и министър Бисер Петков стартираха популяризирането на новата идея пред представители на Агенцията по заетостта, Националната агенция за професионално образование и обучение, Центъра за развитие на човешките ресурси, туристически сдружения, работодателски организации и висши учебни заведения. Министърът на туризма Николина Ангелкова  обясни, че чрез споразумението за квалификация и преквалификация на кадрите в туризма ще се гарантира устойчивост в сектора. „Предизвикателството в туризма, свързано с кадрите, е огромно. Това е може би един от секторите, където няма безработица, а има огромна нужда от кадри особено по време на основните ни летен и зимен сезон“, каза още министър Ангелкова. Тя посочи, че популяризирането на споразумението започва с обсъждане по места с работодателите и всички заинтересовани страни, които биха се възползвали от това да квалифицират и преквалифицират кадри в туризма по две направления. „Едното направление е свързано с такива лица, които са регистрирани в бюрата по труда. А другото е значително ново – то е на базата на дуалното обучение, но за такива лица, които вече са реализирани и в момента работят. Така, ако работодателят реши, ще може да инвестира в тях и след това те задължително да може да работят определен брой години в предприятието, което ги изпраща на обучение. Така ще можем да гарантираме устойчивост и да минимизираме риска, който съществува при такъв тип обучения, че лицето, което се е обучило, може след това да реши да работи в чужбина или на друго място. Защото искаме да задържим кадрите в страната“, каза още Ангелкова. Министърът на труда и социалната политика Бисер Петков  обясни, че споразумението е подписано с Държавно предприятие „Българо-Германски център за професионално обучение“, като възможностите на предприятието са свързани на първо време с изпълнение на заложени мерки в Националния план за действие по заетостта. Това е свързано с предоставяне на възможност да се използва времето между края на един активен летен сезон до началото на следващия да се извърши обучение по професии по двете професионални направления, свързани с туризма. Нещата са регламентирани“, обясни министър Петков. Той посочи, че става дума за обучение на безработни лица, като разходите, свързани с тяхното пребиваване в центровете, се финансират за сметка на Националния план за действие по заетостта. „Разчитаме, че с това, което днес представихме, и с последващата комуникационна кампания, ще предизвикаме интереса на работодателите в туризма да заявяват обучение и на заети при тях лица, което ще финансират със собствени средства“, обясни социалният министър. Петков посочи, че в резултат и на тези мерки, и на по-голямото търсене на сезонна работна ръка в туризма тази година е имало ръст над 2 пъти на регистрираните сезонни работници от трети държави. „Данните показват, че са регистрирани над 7800 сезонни работници от трети държави. Продължаваме да работим в тази посока“, коментира още той. \r\nЦветилена СИМЕОНОВА", "date": "2018.11.12", "title": "Министерството на туризма и социалното министерство представиха план за действие по споразумението за квалификация и преквалификация на кадрите в туризма (ОБЗОР)"}
{"url": "http://www.focus-news.net/news/2018/11/12/2589533/blagoevgrad-vazstanoveno-e-preminavaneto-na-tovarni-avtomobili-prez-granichen-punkt-kulata.html", "text": "Възстановено е преминаването на товарни автомобили през граничен пункт „Кулата“, съобщи за  Радио „Фокус“ – Пирин  Лора Любенова, говорител на Главна дирекция „Гранична полиция“. Движението през граничния пункт се осъществява нормално и в двете посоки, както за леки, така и за товарни автомобили.  „Фокус“ припомня:  По-рано днес бе спряно движението на товарни автомобили през граничния пункт на изход от страната заради проблем в системата за обработка от гръцка страна.  \r\nДенис НИКИФОРОВ", "date": "2018.11.12", "title": "Благоевград: Възстановено е преминаването на товарни автомобили през граничен пункт „Кулата”"}
{"url": "http://www.focus-news.net/news/2018/11/12/2589528/mezhdunarodna-konferentsiya-za-sigurnostta-i-sblizhavaneto-na-es-i-zapadnite-balkani-se-provede-v-sofiya-obzor.html", "text": "Международна конференция на тема „Търсене на сближаване на сигурността за растеж и просперитет - стълб за стабилността на Европа\", организирана от британското списание „Икономист\",  се проведе в София. В събитието участваха европейският комисар по вътрешен пазар, промишленост, предприемачество и МСП Елжбиета Биенковска, вицепремиерът и министър на външните работи Екатерина Захариева, ръководителят на Председателството на ЕК в България Огнян Златев, заместник-министри на отбраната, представители на европейската отбранителна индустрия, анализатори и политици. \r\nФорумът бе открит от  Огнян Златев , който посочи, че за първи път след кризата през 2008 г. европейската икономика расте стабилно и за продължителен период от време. „Само преди няколко дни – на 8 ноември, Европейската комисия представи своята обновена икономическа прогноза с данни до 2020 г., която е озаглавена: „Устойчив растеж на фона на голяма несигурност“. Според мен това заглавие много добре илюстрира ситуацията, в която се намира Европа в края на 2018 г. Глобалните икономически и геополитически рискове продължават да се увеличават. В тази връзка ЕК ясно осъзнава своята отговорност и роля в осигуряването на устойчиво развитие и благоденствие на европейските граждани“, каза още Златев. Той посочи, че научните изследвания и иновациите са едни от най-важните източници на икономически растеж. „Затова ЕК предложи програмата „InvestEU“, която през новата многогодишна финансова рамка до 2020 г. цели да мобилизира инвестиции в размер от 650 млрд. евро“, каза Златев и посочи, че тези инвестиции ще бъдат в четири направления – устойчива инфраструктура; научни изследвания, иновации и цифровизация; малки и средни предприятия; социални инвестиции и умения.  \r\nВицепремиерът  Екатерина Захариева  обясни, че основните трендове в Западните Балкани са намаляване на населението, висока безработица, слаби институции, етноцентризъм, остаряло образование и висока младежка безработица. „Основата на всички натрупани проблеми в страните от Западните Балкани е образованието. Образованието не само за поуките от историята, които да ни помогнат наистина да се примирим в сърцата си на Балканите, но и образованието като фактор за преодоляване на безработицата, за икономически ръст и за задържане на младото население“, каза още тя. Вицепремиерът посочи, че много важна предпоставка за решаването на проблемите на Балканите е и свързаността – не само чисто физическа, но и между бизнеса и хората. „Трябва да работим и за това, да подобрим сътрудничеството си в областта на отбраната, радикалния ислям, организираната престъпност“, коментира още Захариева. „Защото ако бизнесът и хората са свързани, ние, политиците, нямаме друг избор – трябва да бъдем заедно и ще бъдем длъжни да преодолеем всички различния, натрупани от миналото“, заяви тя. \r\nЕврокомисар  Елжбета Биенковска  коментира, че общият разход на ЕС за отбрана е под 1% от БВП. „През последните няколко години се вижда, че има много голяма промяна във всички държави-членки в областта на отбраната. Това, което правим, в никакъв случай не противоречи на това, което държавите-членки правят заедно с НАТО. Напротив, когато държавите от ЕС работим заедно с областта на отбраната, ние допълваме това, което се прави в рамките на НАТО и дори го правим по-силна организация“, посочи Биенковска. Еврокомисарят обясни, че досега сътрудничеството в областта на отбраната не е било устойчиво. „Трябва да се укрепи европейската промишленост в областта на отбраната и да се намали пилеенето на средства. В някои държави разходите за отбрана са намалени значително, а в други – значително увеличени. Просто финансирането в тази област трябва да бъде променено“, каза тя.  \r\nПо време на посещението си в София Елжбета Биенковска проведе работни срещи с министър-председателя Бойко Борисов, с вицепремиера Екатерина Захариева и със заместник-министъра на отбраната Атанас Запрянов, на които бяха обсъдени европейско финансиране в отбранителната индустрия и транспортната и дигиталната свързаност в Европа и Западните Балкани. \r\nЦветилена СИМЕОНОВА", "date": "2018.11.12", "title": "Международна конференция за сигурността и сближаването на ЕС и Западните Балкани се проведе в София (ОБЗОР)"}
{"url": "http://www.focus-news.net/news/2018/11/12/2589530/lokalno-makedoniya-politsiyata-e-potarsila-nikola-gruevski-v-doma-mu-no-nikoy-ne-e-otvoril.html", "text": "Полицията е потърсила Никола Груевски в дома му, но никой не е отворил, пише македонското електронно издание  “Локално“ . \r\nДействията на полицията последваха обявената заповед за арест от Министерството на вътрешните работи по искане на Наказателния съд, след като Груевски не се е явил в затвора в определения срок. Полицаите са потърсили Груевски в апартамента му, но никой не е отворил, след което са слезли до входа на сградата. \r\nЗасега няма информация за това къде е Груевски и дали полицията го е локализирала. Министерството на вътрешните работи съобщава, че ще информира обществеността веднага щом имат конкретна информация по въпроса, пише изданието.  Юлиян Марков", "date": "2018.11.12", "title": "„Локално“ (Македония): Полицията е потърсила Никола Груевски в дома му, но никой не е отворил"}
{"url": "http://www.focus-news.net/news/2018/11/12/2589535/sliven-uchenitsi-ot-grada-mogat-za-uchastvat-v-konkurs-za-statisticheski-plakat.html", "text": "Отдел „Статистически изследвания“-Сливен кани ученици от областта за участие в  Международен конкурс, съобщиха от  институцията . Международният конкурс за статистически плакат 2018 – 2019 се провежда в рамките на проект за международна статистическа грамотност и е организиран от Международната асоциация за статистическо образование – образователната секция на Международния статистически институт. В България състезанието се организира от Националния статистически институт. Инициативата има за цел да повиши статистическата култура на учениците и студентите, да провокира интереса към статистическите изследвания, да развие уменията за работа в екип, интерпретиране на статистически данни и използване на математически и графични методи за онагледяването им. Плакатите трябва да илюстрират анализа и представянето на статистическата информация по интересен и атрактивен начин и да съдържат ясно послание. Темата на плаката е свободна. В състезанието могат да участват отбори от 2 – 5 ученици/студенти с преподавател ментор, разпределени в три категории: ученици, родени през 2003 г. или по-малки; ученици, родени между 2000 и 2002 г. включително; и студенти в университет/колеж – без възрастови ограничения. Конкурсът се състои от два кръга: национален и международен. Националният кръг ще се проведе през учебната 2018/2019 година, а международният – през април – юли 2019 година. Финалистите в националния кръг за всяка възрастова категория ще представят страната ни в международния кръг, а международните победители ще бъдат обявени на 62-рия световен статистически конгрес в Куала Лумпур, Малайзия, от 18 до 23 август 2019 година. Отборите, които желаят да участват в конкурса, трябва да бъдат регистрирани от своите ментори в периода от 23 октомври до 30 ноември 2018 г. и да изпратят готовите плакати в Националния статистически институт до 28 февруари 2019 година. Победителите в националния кръг ще бъдат обявени на 25 март 2019 година. Желаещите могат да се регистрират за участие и да намерят допълнителна информация  .", "date": "2018.11.12", "title": "Сливен: Ученици от града могат за участват в конкурс за статистически плакат"}
{"url": "http://www.focus-news.net/news/2018/11/12/2589540/veliko-tarnovo-detsa-ot-uchebnite-zavedeniya-v-grada-shte-se-vklyuchat-v-blagotvoritelnata-initsiativa-za-zhivotnite-s-lyubov.html", "text": "Деца от учебните заведения във Велико Търново ще се включат в благотворителната инициатива „За животните с любов“. Това каза за  Радио „Фокус“ – Велико Търново  Анастасия Иванова, доброволец в организацията „Приятели на животните“. И тази година организацията ще има къщичка на Коледния базар в парк „Марно поле“, на която ще продава различни сувенири в ползва на бездомните животни и на тези в Общинския приют в село Шемшево. За първи път в кампанията ще се включат и деца от великотърновските училища и детски градини. Те ще изработят коледни играчки, картички и украси, които всеки ще може да закупи от къщичката. Събраните средства ще се използват за ваксинация и кастрация на животните. За да привлекат, колкото се може повече деца към каузата, доброволци от организацията обикалят учебните и детски заведения, където провеждат различни занимания с децата.  Пред най-малките представят детски театър, а с по-големите провеждат беседа за добрите и лошите постъпки. Такива занимания до момента са проведени в ДГ „Соня“, СУ „Георги Измирлиев“ Горна Оряховица и в  НУ „Никола Козлев“ – Лясковец. Тази седмица членове на организацията ще посетят ОУ „Д-р Петър Берон” – Дебелец, а в детската градина в града ще бъдат в края на месеца. Предстоят посещения в ДГ „Радост“ в град Лясковец, ДГ „Слънчев дом“ във Велико Търново и в ОУ „П. Р. Славейков” – село Джулюница. „Всички деца са изключително ентусиазирани и тези разговори страшно много им харесват. Доста голяма част от тях имат домашни животни в къщи или хранят кученца и котенца по улиците. За тях това е изключително интересно и страшно много се радват, е ще участват в подобна кампания. Искат да дойдат в къщичката и да видят нещата, които са изработили. Тази инициатива много се харесва на децата“, допълни Анастасия Иванова. Къщичката на „Приятели на животните“ на Коледния базара в парк „Марно поле“ ще заработи в началото на месец декември. \r\nНадежда КРЪСТЕВА", "date": "2018.11.12", "title": "Велико Търново: Деца от учебните заведения в града ще се включат в благотворителната инициатива „За животните с любов“"}
{"url": "http://www.focus-news.net/news/2018/11/12/2589537/prof-aleksandar-marinov-politolog-pravitelstvoto-shte-bade-svaleno-ot-straha-malodushieto-i-uyazvimostta-na-negovite-chlenove.html", "text": "Правителството ще бъде свалено от страха, малодушието и уязвимостта на неговите членове. Това каза за обзорното предаване „Това е България“ на  Радио „Фокус“  политологът Александър Маринов. Той допълни, че гражданите излязоха на улицата и връщане назад няма.  „Хората са излезли, не защото някой им плаща или ги насъсква, а защото вече не искат да търпят. Тези десетки хиляди хора засега, ще станат стотици сигурно, не твърдя, че  те навлизат в големи детайли, че те са много запознати, че са експерти. Не, те усещат голямата измама, която господства над нашето общество. Нас непрекъснато ни убеждават, че по-добре не може да бъде. Това не е вярно. Може да се управлява така, че да е по-добре за много повече хора. Обаче тези, които се нагушиха, които продължават да се гушат и да се правят на възмутени и обидени, ще трябва да се примирят, че това повече не може да продължава. Това е, защото една малка нищожна, във всеки смисъл на думата, върхушка граби като невиждала“, допълни политологът. Проф. Маринов коментира, че днес е установен първият протест в делничен ден, визирайки протестът срещу цените на горивата във Варна. Според него протестите не са режисирани, а стихийни.", "date": "2018.11.12", "title": "Проф. Александър Маринов, политолог: Правителството ще бъде свалено от страха, малодушието и уязвимостта на неговите членове"}
{"url": "http://www.focus-news.net/news/2018/11/12/2589538/evgeni-popov-turistichesko-druzhestvo-nezabravka-v-planinata-vinagi-ima-risk-turistite-tryabva-da-poznavat-dobre-mestata-koito-shte-poseshtavat.html", "text": "За преходите на откритите и високи части на планините трябва да се спазват някои основни правила, като на първо време трябва поне да имаш малка физическа подготовка за изкачване на височината, каза за  Радио „Фокус” – Пазарджик  заместник-председателят на Туристическо дружество „Незабравка” в Септември Евгени Попов. По думите му на височина над 2 000 метра видимостта е изключително ниска и понякога трябва да разчиташ на късмета си. „Това, което ни научи практиката е, че не трябва да рискуваме с маршрути над 2 000 метра през зимата.  Препоръката ми е да не се посещават хижи, които са на такава височина, а освен това да не се правят преходи към тях за първи път и без водачи”, заяви Попов. „В планината винаги има риск и туристите трябва да познават добре местата, които ще посещават и винаги да са добре екипирани“, каза още той.  \r\nРадослава МУРДЖЕВА", "date": "2018.11.12", "title": "Евгени Попов, Туристическо дружество „Незабравка”: В планината винаги има риск, туристите трябва да познават добре местата, които ще посещават"}
{"url": "http://www.focus-news.net/news/2018/11/12/2589539/sport-daniel-staridzh-e-obvinen-v-narushavane-na-pravilata-za-futbolni-zalozi-na-angliyskata-futbolna-asotsiatsiya.html", "text": "Футбол: Нападателят на Ливърпул Даниел Стъридж е обвинен в нарушаване на правилата за футболни залози на английската Футболна асоциация, съобщи английското управително тяло в понеделник. От Футболната асоциация заявиха, че обвиненията са свързани със събития, които са се случили  през януари тази година. Стъридж е обвинен, че е нарушил правилата, които забраняват предаването на информация за играчи, мениджъри, подбор на екипи или дисциплинарни въпроси, които по онова време не са били публично достъпни. Стъридж го грози продължително лишаване от състезателни права и голяма глоба.", "date": "2018.11.12", "title": "Спорт: Даниел Стъридж е обвинен в нарушаване на правилата за футболни залози на английската Футболна асоциация"}
{"url": "http://www.focus-news.net/news/2018/11/12/2589156/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Увеличават се критиките по адрес на Доналд Тръмп заради отказа да посети военно гробище, пише авторитетният американски вестник  The Washington Post . \r\nПрезидентът Тръмп отлетя на шест хиляди километра до френската столица за церемония, за да почете загиналите през Първата световна война, надявайки се да участва в ода за храбростта на въоръжените сили, вместо парада, който не можа да организира във Вашингтон. \r\nНо вместо това валеше. \r\nВ събота сутринта Белият дом обяви , че Тръмп и първата дама са променили плановете си, поради лошо време за първата си спирка през уикенда, посветен на военни чествания - посещение на американското гробище \"Ен Марне\", отбелязващо жестоката битка при Бело \r\nНе стана напълно ясно защо семейство Тръмп не можаха да присъстват. Гробището е на 50 мили от Париж. Може би президентът е планирал да пътува с хеликоптер, който беше приземен от Сикрит Сървис \r\nНо гледката на високопоставени лица, пристигащи на други места извън Париж, включително канадския премиер Джъстин Трудо, германският канцлер Ангела Меркел и френския президент Емануел Макрон, накараха някои анализатори на външната политика да предполагат, че главният командир на САЩ просто не е искал да отиде. \r\n\"Невероятно е, че един президент да пътува до Франция за тази забележителна годишнина - и след това да остане в хотелската си стая, гледайки телевизия, вместо да окаже лично уважението си към американците, които дадоха живота си във Франция за победата, спечелена преди 100 години \" , заяви Дейвид Фрум, който е бил говорител на президента Джордж У. Буш, в социалната мрежа „Туитър“. Тръмп всъщност пребивава в резиденцията на посланика на САЩ в Париж. \r\nТака започна уикенда на Тръмп, който се бори на редица политически фронтове във Вашингтон. Той изглеждаше разсеян и разочарован. Тръмп напусна  Вашингтон със списък на тревогите в Белия дом, сдобилите се нова сила  демократи, критики за избора му за изпълняващ длъжността главен прокурор и реакция срещу личните атаки срещу журналистите. \r\nБелият дом каза, че началникът на щаба Джон Ф. Кели и генерал Джоузеф Ф. Дънфорд младши, председател на съвместното върховно командване, ще присъстват на церемонията в Бело  в отсъствието на Тръмп, но Фрум предположи , че Тръмп е можел да направи необходимото да спази графика си. \r\nБен Роудс, заместник-съветник по националната сигурност на  президента Барак Обама, отбеляза, че е помагал да се планират пътуванията на Обама в чужбина през двата му мандата и каза, че е обичайно да има резервен план за справяне с лошото време. \r\n\"Винаги има опция за дъжд. Винаги \", пише той в „Туитър“. \"Тръмп е готов да  използва американската армия за предизборна политическа каскада, но седи в хотела си, вместо да почита тези, които воюваха и умряха за Америка\". \r\n***  Президентът на САЩ Доналд Тръмп изнесе реч без чадър под студен проливен дъжд на американско военно гробище в западно предградие на Париж, пише  онлайн изданието на Washington Examiner . \r\nЦеремонията на военното гробище в Сюрен беше последната в дневния на американския държавен глава във Франция, където той участва в мероприятията по случай 100-годишнината от края на Първата световна война.  \r\n„Това определено е върховият момент от пътуването“, заяви Тръмп, след като свали чадъра си преди речта. \r\nМалкото репортери, които бяха избрали да присъстват, се бяха сгушили под чадърите си и бяха покрили с пончота своите комютри, отбелязва изданието. Много други предпочетоха да останат в пресцентъра в парижки хотел. \r\nВ един момент от речта каза на един от гостите, който се беше скрил под навес, „изглежда ти е много удобно там, под навеса, докато ние тук подгизваме“. \r\nТози ход на американския президент дойде, след като беше подложен на остри критики в събота, когато отказа предвидено посещение на американско военно гробище, което беше по-далеч от Париж – на около 55 км, заради лошото време. От Белия Дом обясниха по случая, че дъждът прави летенето с хеликоптер по-опасно и обезпечаването на сигурността по трудно по дългия летателен маршрут. \r\nВ речта си в неделя държавният глава на САЩ се концентрира изцяло върху историята на Първата световна война и наследството от този конфликт за Америка. Днес се навършва един век от края на кървавата война. \r\n*** Американският вицепрезидент Майк Пенс ще посети Япония, за да се срещне с японския премиер Шиндзоо Абе. Срещата със заместник министър-председателя и министър на финансите Таро Асо обаче беше отменена, пише японския вестник   Asahi Shimbun . \r\nАсо направи коментар на среща нa членове на управляващата партия през август 2017 г., в която споменава  Хитлер. \"Не поставям под въпрос намеренията ви (да бъдате политици). Но резултатите са важни. Хитлер, който уби милиони хора, не беше добър (политик), дори ако мотивите му са били правилни \", казва тогава Асо. Въпреки че по-късно Таро Асо се отказа от изявлението си, Пенс го взе под внимание. Оттогава той отказва да провежда официални преговори с японския министър на финансите. Следващото посещение няма да е изключение. \r\n***  Президентите на Украйна и Франция Петро Порошенко и Еманюел Макрон и германският канцлер Ангела Меркел ще проведат тристранни разговори за изборите, които се провеждат в самопровъзгласените републики в Донбас, пише  онлайн изданието на киевския ежедневник „День“ , като се позовава на информация от канцеларията на украинския държавен глава. \r\n„Порошенко, Меркел и Макрон провеждат тристранни разговори в Париж за фейковите „избори“, които Русия провежда на окупираната част на Донбас“, гласи съобщението от украинското президентство.", "date": "2018.11.12", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/11/12/2589198/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството . Във връзка с подмяна на сградно водопроводно отклонение на ул. „Св. св. Кирил и Методий“ в с. Иваняне , се налага спиране на водоподаването от 10:00 до 17:00 часа на клиентите на „Софийска вода”, живеещи в района на: с. Иваняне. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. св. Кирил и Методий“ на обръщалото на автобуса. \r\nВъв връзка прекъсване на сградно водопроводно отклонение в жк. „Младост“ 1А, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: по ул. „Кръстьо Раковски“ от ул. „Д-р София Аврамова“ до ул. „Анна Ахматова“, бл. 550, ул. „ Кръстьо Раковски“ №2, 4, 5, 8, 10, 12, бул. „Александър Малинов“ №31, бл. 549, бл. 552, пазар „Пътеките“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 549. \r\nВъв връзка с подмяна на сградно водопроводно отклонение на ул. „Св. Иван Рилски“ в Център се налага спиране на водоподаването от 09:00 до 18:00 часа на клиентите на „Софийска вода”, живеещи в района на: по ул. „Св. Иван Рилски“ от бул. „Ген. Скобелев“ до бул. „Христо Ботев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Иван Рилски“ ъгъла с бул. „Христо Ботев“. \r\nВъв връзка прекъсване на сградно водопроводно отклонение на ул. „Оборище“ в кв. „Подуене“ се налага спиране на водоподаването от 09:30 до 17:00 часа на клиентите на „Софийска вода”, живеещи в района на: по ул. „Буная“ от ул. „Марагидик“ до ул. „Каймакчалан“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Буная“ №16. \r\nВъв връзка с изпълнение на инвестиционен проект за реконструкция на уличен водопровод на ул. 367 в кв. „Модерно предградие“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: по ул. 367 от ул. 357 до ул.378, ул. „Георги Живков“, ул. 369, ул. 368. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 378 ъгъла с ул. 367. \r\nСлед възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.12", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/11/12/2589536/ministerstvoto-na-obrazovanieto-i-naukata-shte-predostavi-kanal-za-novini-na-hora-s-uvreden-sluh-obzor.html", "text": "Министерството на образованието и науката ще бъде първата българска институция, която ще предостави канал с новини за хора с увреден слух. Това съобщи зам.-министърът на образованието и науката Деница Сачева по време на първата Международна конференция на тема „Допълваща и алтернативна комуникация“. По време на срещата бяха представени световни опити в съвременните подходи и технологии за деца и възрастни със затруднения в комуникацията при аутизъм, множество увреждания, интелектуални затруднения, амиотрофична латерална склероза и други. „Новините за новия канал ще се правят съвместно с учениците от Националната професионална гимназия по прецизна техника и оптика „М. В. Ломоносов“, които ще подготвят новините и репортажите. В началото на всеки две седмици ще има нова емисия, която ще разказва за развитието и новостите в образованието. Първата емисия новини ще се появи още тази седмица“, посочи тя.  \r\nПо време на срещата зам.-образователният министър Деница Сачева обясни, че през следващите две години Министерството на образованието и науката ще финансира въвеждането на асистиращи технологии за приобщаващо образование, с които да се улесни комуникацията и обучението на децата със специални образователни потребности. Инвестициите ще са част от проект за дигитализацията на българското образование. „Технологиите сами по себе си не са решение. Приобщаването в обществото, образованието и трудовия пазар зависи от личната възможност на човек да се интегрира и от обществените нагласи. Очакванията на децата със затруднения, родителите им и обществото са свързани със социална промяна в мисленето, отношението и приемането на различията“, посочи Сачева. По думите й, ако не можем да общуваме с децата и учениците със специални потребности, не би била възможна тяхната интеграция. По време на конференцията зам.-министърът акцентира върху усилията на образователното министерство за подобряване на приобщаващото образование. „Проведоха се обучения на 1 739 учители в детските градини за провеждането на скрининг за ранно оценяване на потребностите на деца от 3 г. до 3,6 г. за установяване на риск от обучителни трудности. Обученията ще продължат и през настоящата учебна година, като разкриваме 300 нови работни места за психолози и педагогически съветници в цялата страна“,  коментира тя. \r\nСачева обясни, че технологиите се използват в специализираните центрове за деца със специални образователни потребности. „В общообразователната система те са около 22 000 - 18 000 са ученици, а 4000 са децата в детските градини и целта на министерството е всички те да имат достъп до такива технологии“, посочи зам.-министърът.  \r\nПо време на срещата стана ясно още, че учениците с трайни увреждания и учениците без родители или с един родител, които досега са получавали стипендия поради тези обстоятелства, вече имат право да бъдат стимулирани и при постигнати образователни резултати. На тях вече няма да им се налага да избират между двете стипендии, както до сега.  \r\nВ рамките на конференцията бяха изнесени доклади за съвременни подходи, методи и технологии за допълваща и алтернативна комуникация, представени от водещи експерти в тази област. \r\nДаяна ДЮЛГЕРОВА", "date": "2018.11.12", "title": "Министерството на образованието и науката ще предостави канал за новини на хора с увреден слух (ОБЗОР)"}
{"url": "http://www.focus-news.net/news/2018/11/12/2589159/izvestiya-lavrov-komentira-sadarzhanieto-na-predstoyashtata-sreshta-mezhdu-putin-i-tramp.html", "text": "Президентите на Русия и САЩ Владимир Путин и Доналд Тръмп имат много въпроси за обсъждане. За тях разказа в интервю пред телевизионния канал „Россия 1“ министърът на външните работи на Руската федерация Сергей Лавров, пише в броя си от понеделник вестник  „Известия“ . \r\nВестникът цитира и агенция РИА Новости, според която двамата държавни глави ще обсъдят онова, което преценят, че е необходимо, тъй като въпросите в дневния ред на бъдещата им среща са много. \r\nПо-рано в събота прес-секретарят на руския президент Дмитрий Песков обяви, че расте списъкът с въпроси, които трябва да бъдат обсъждани в рамките на двустранните отношения между Русия и САЩ. \r\nСлед това пак в събота Песков заяви, че в Париж Путин и Тръмп са се договорили да разговарят на срещата на върха на Г20 в Буенос-Айрес, която ще се състои на 30 ноември и 1 декември.   \r\nПоредното изостряне на отношенията между Москва и Вашингтон е от октомври след като американският президент обяви решението си САЩ да напуснат Договора за ликвидация на ракетите със среден и малък обхват на действие. Американската страна обвини Руската федерация в нарушение на споразумението. Москва отхвърли обвиненията на Белия дом с контрааргументи, че именно Вашингтон разполага системи за противоракетна отбрана на територията на Европа.  Ивелина Ватова", "date": "2018.11.12", "title": "„Известия“: Лавров коментира съдържанието на предстоящата среща между Путин и Тръмп"}
{"url": "http://www.focus-news.net/news/2018/11/12/2589157/predstoyashti-sabitiya-v-stranata-za-12-noemvri-agentsiya-fokus.html", "text": "От 10.30 часа президентът Румен Радев ще бъде на посещение в 61-ва Стрямска механизирана бригада в Карлово. Президентът ще приеме строя на почетния караул, след което ще се срещне с личния състав и ще разгледа въоръжението, техниката и войсковото оборудване на бригадата. Румен Радев ще поднесе цветя пред паметника на загиналите воини във войните за национално обединение от 1912-1918 \r\n*** \r\nОт 19.30 часа на церемония в Софийската опера и балет президентът Румен Радев ще връчи наградата на единадесетото издание на конкурса „Мениджър на годината“.  \r\n*** \r\nОт 11.30 часа в аудитория 128 на Икономически университет - Варна вицепрезидентът Илияна Йотова организира Студентска лаборатория „Перспективи за развитие с българска диплома“. Събитието е първото от поредица срещи, които вицепрезидентът планира със студенти от български произход, които учат във висши учебни заведения в страната по ПМС №103 и ПМС №228. \r\n*** \r\nОт 09.00 часа в София Хотел Балкан ще се проведе конференция „В търсене на съгласувана сигурност за растеж и просперитет: Стълб за стабилността в Европа“. Участие ще вземат вицепремиерът и министър на външните работи Екатерина Захариева, ръководителят на представителството на ЕК в България Огнян Златев, европейският комисар по вътрешен пазар, промишленост и предприемачество Елжбета Биенковска и др.  \r\n*** \r\nМинистрите на туризма Николина Ангелкова и на труда и социалната политика Бисер Петков ще участват в заседанието на Междуведомствения съвет за кадрите в туризма в Гранд хотел „София” в столицата. Очаква се да се проведе брифинг в 12.15 часа в зала „Триадица“ на хотела. \r\n*** \r\nОт 17.30 часа министърът на образованието и науката Красимир Вълчев ще бъде гост на празника по случай 75 години от създаването на ПГСАГ в държавната опера в Стара Загора. В 17.15 часа е предвидено кратко изявление. Преди това министърът ще посети Казанлък, Мъглиж и Гурково. Посещението включва работни срещи с кметове, с директори на училища и детски градини, както и с работодатели, ангажирани с развитието на професионалното образование.  \r\n*** \r\nОт 09.00 часа заместник-министърът на образованието и науката Деница Сачева ще участва в първата Международна конференция на тема „Допълваща и алтернативна комуникация в парк-хотел „Москва“ в София.  \r\n*** \r\nОт 09.30 часа в Sofia Event Center ще започне  конференцията „(Р)Еволюция в журналистиката: Медийни иновации в Централна и Източна Европа“, организирана от Асоциацията на европейските журналисти-България. \r\n*** \r\nОт 10.00 часа в зала „Галерия“ на Националния студентски дом министърът на Българското председателство на Съвета на ЕС 2018 Лиляна Павлова ще открие международен младежки семинар на тема „Насърчаване на младежкото участие в изборите за Европейски парламент”.  \r\n*** \r\nОт 10.00 часа до 14.00 часа в Парк хотел „Москва“ в зала „Киев“ ще се проведе среща-дискусия под надслов „Семейство и диабет“.  \r\n*** \r\nОт 10.30 часа в Националния център по заразни и паразитни болести (НЦЗПБ) ще се проведе пресконференция по повод стартирането на Световната седмица, посветена на осведомеността за отговорно прилагане на антибиотиците 12-18 ноември 2018 г. \r\n*** \r\nОт 11.00 часа в Аулата на Ректората проф. Уилям Корниш от Университета Кеймбридж, Великобритания, ще бъде удостоен с почетното звание „доктор хонорис кауза“ на Софийския университет „Св. Климент Охридски“.  \r\n*** \r\nОт 11.00 часа 10-и въззивен състав на Софийския градски съд ще заседава по делото срещу Константин К. (чл. 343Б, ал.1 НК). \r\n*** \r\nОт 11.30 часа в Резиденцията на посланика на Италия (ул. „Цар Освободител“ № 11) ще се проведе пресконференция във връзка с Третото и здание на Седмицата на италианската кухня по света. \r\n*** \r\nОт 12.00 часа в Националния пресклуб на БТА ще се проведе пресконференция на ръководството на  ПП „Движение България на гражданите” (ДБГ), на която ще бъде представена на готовността на ДБГ за евроизборите през следващата година и възможностите за партньорство с други формации. Ще бъде обявена и оценката на партията по проектобюджета за 2019 г. \r\n*** \r\nОт 13.30 часа 30-и състав на Софийския градски съд ще заседава по делото срещу  Мирослав Боршош и Валентин Кръстев, обвинени за длъжностно присвояване в особено големи размери, при което е ощетен НДК, чл. 206 НК. \r\n*** \r\nОт 18.00 часа в Галерията на Съюза на българските художници ще бъде представена юбилейна изложба живопис на Валентин Колев. \r\n*** \r\nОт 18.30 часа в галерия „Алма Матер“, в северното крило на ректората Софийския университет ще бъде открита изложбата „Някои го предпочитат аналогово“ на Добрин Атанасов и Любен Кулелиев. \r\n*** \r\nОт 18.30 часа в клуб „Ялта“ ще се проведе сподгряващо събитие за шестата Нощ на театрите - Pecha Kucha Nigh.  \r\n*** \r\nОт 20.00 часа в Зала 1 на НДК ще се проведе спектакълът на Васил Петров „Синатра: Вегас“ 2. \r\n*** \r\nОт 10.00  часа в зала „Петя Дубарова” на Културен център „Морско казино” в гр. Бургас ще се проведе пресконференция на командира на Втората постоянна противоминна група на НАТО и командирите на кораби, участващи в учението. \r\n*** \r\nОт  17.30 часа във фоайето на Областна администрация ще бъде официално открита изложбата „Бургас в европейската картография“, която ще покаже редки и непоказвани исторически карти, непознати в България до този момент.От 18:00 часа в сградата на Областна администрация ще се проведе концерт под наслов „Музиката на Европа – говорим на един език“. \r\n*** \r\nОт 10.00 до 12.00 часа в клуба на ПП ГЕРБ на ул. „Г. Бенковски” №1 във Варна народният представител Владимир Вълев ще се срещне с граждани.  \r\n*** \r\nОт 13.30 часа в централата на БСП на ул. „Македония” 33 народните представители от  ПГ „БСП за България“ проф. Анелия Клисарова и Иван Иванов ще проведат приемна за граждани.  \r\n*** \r\nОт 13.30 часа в двора на УМБАЛ „Св. Марина”, пред онкологията (ул. „Христо Смирненски“ 1), представители на биофармацевтична компания и лекари от лечебното заведение, ще засадят дървета, като част от инициативата „Здравето на природата е твоето здраве“. По време на събитието доц. д-р Николай Цонев, завеждащ Клиника по медицинска онкология, ще представи актуални данни за разпространението, диагностиката и лечението на рака на белия дроб за България и света. \r\n*** \r\nОт 18.00 часа пред Община Варна трябва да започне пореден протест срещу цените на горивата и в подкрепа на искането на майките на деца с увреждания за оставката на вицепремиера Валери Симеонов. \r\n***  \r\nОт 12.00 часа в пресклуба на БТА ще се състои пресконференция на народните представители от БСП от великотърновския избирателен район с коментар по актуални политически въпроси и представяне на алтернативен „Бюджет – 2019“.  \r\n***  \r\nОт 14.00 часа в ресторант „Аз и Ти“ над парка в квартал „Кольо Фичето“ народният представител Весела Лечева ще проведе приемна с граждани.   \r\n***  \r\nОт 18.30 часа в Клуб 7 ще бъде представена книгата „Лекарство срещу рак“ на Елена Христова. - не \r\n***  \r\nОт 19.00 часа в МДТ „Константин Кисимов“ ще бъде представена втората премиера на „Вражалец“.  \r\n***  \r\nОт 19.30 часа в Клуб 7 ще се проведе среща с диетолога Атанас Узунов. \r\n*** \r\nОт 09.00 до 17.00 часа в Община Видин  фондация АДРА-България ще извърши безплатни прегледи на жени, на възраст 45-65 години, с цел ранно диагностициране и превенция на остеопороза.  \r\n*** \r\nОт 07.30 до 12.30 часа в офиса на ПП ГЕРБ ще се проведе кампания за безплатно измерване на кръвната захар, организирана от ГЕРБ-Добрич. \r\n*** \r\n09.00 часа в малката заседателна зала на Община Добрич ще се състои кметска оперативка.  \r\n*** \r\nОт 09.30 часа в Младежкия център ще се проведе неформално обучение на тема „Свобода и насилие“ с ученици от ПГТОЛП.  \r\n*** \r\nОт 19.00 часа в концертна зала „Добрич“ ще се играе мюзикълът „Бразилски нощи“.  \r\n*** \r\nОт 11.00 часа в Заседателната зала на Община Козлодуй ще се проведе заключителната пресконференция за представянето на проект „Обновяване и внедряване на мерки за енергийна ефективност в жилищни сгради в гр. Козлодуй“.  \r\n*** \r\nОт 10.30 часа кабинета на обществения посредник за Община Кюстендил Васил Иванов ще се състои пресконференция.  \r\n*** \r\nОт 14.00 часа във фоайето на читалище „Братство“ ще бъде открита изложбата „Есенни мотиви“. \r\n*** \r\nОт 09.00 часа в залата на Общинския съвет ще се проведе заседание.  \r\n*** \r\nОт 09.30 часа в зала 10 на Окръжния съд ще се проведе заседание по делото срещу Рангел Т., обвинен в това, че при управление на МПС по непредпазливост е причинил смъртта на две лица, както и средна телесна повреда на трето лице.  \r\n*** \r\nОт 11.00 часа на британските гробове на Пловдивските централни гробища ще се проведе възпоменателна церемония в памет на загиналите военнослужещи и цивилни и навършването на 100 години от края на Първата световна война. \r\n*** \r\nОт 18.00 часа Регионалният природонаучен музей в Пловдив ще отбележи 3 години от създаването на първия и единствен дигитален 3D планетариум у нас. \r\n*** \r\nОт 14.30 часа етаж в залата на Общински съвет – Разград ще бъдат наградени победителите в конкурса за есе, организиран от Районно управление - Разград по повод професионалния полицейски празник „Ако бях полицай“ със свои творби се включиха 39 деца от 6 учебни заведения в общините Разград и Цар Калоян.  \r\n*** \r\nОт 14.00 часа в Зала 1 на Община Свищов ще се проведе информационна среща, посветена на възможности за финансиране на различни проекти от Европейския съюз. \r\n*** \r\nОт 19.00 часа в Драматичния театър ще се играе постановката „Укротяване на опърничавата“.  \r\n*** \r\nОт 19.30 часа в бирария „Колобри на бирата“/Beer Kolobars ще се проведе третото издание на инициативата „Приказки за Стара Загора“. \r\n*** \r\nОт 11.00 часа в Регионалния пресклуб на БТА ще се проведе пресконференция на председателя на организационния комитет на Десетия международен есенен турнир по информатика „Джон Атанасов“ в Шумен Бисерка Йовчева по повод предстоящата надпревара.", "date": "2018.11.12", "title": "Предстоящи събития в страната за 12 ноември (Агенция „Фокус“)"}
{"url": "http://www.focus-news.net/news/2018/11/12/2589161/unian-ukrayna-da-se-dogovaryame-s-rusiya-e-bezpolezno.html", "text": "„Да се договаряме с Русия е безполезно“, обяви пред украинската информационна агенция  УНИАН   Петро Порошенко и добави, че единственият начин мирът да се върне в Донбас е с помощта на миротворческите сили на ООН. Само те могат да заставят Русия да изпълнява елементите по сигурността, включени в Минските съглашения. За това президентът на Украйна е информирал журналистите след края на тристранните преговори с германския канцлер Ангела Меркел и френския президент Еманюел Макрон в Париж.  \r\nПорошенко е предложил на Турция да участва в състава на бъдещата миротворческа мисия на ООН в Донбас.  \r\n«Тримата обсъдихме как да придвижим предложението на Украйна за въвеждане на миротворческа мисия на окупираната територия в Донбас, както и подкрепата за тази позиция от страна на нашите партньори от „нормандския формат“ , Франция и Германия. По-рано подкрепа изразиха и Великобритания, и САЩ, както и много други страни », е казал държавният глава на Украйна.  \r\nКомпонентите, свързани със сигурността, от Минските споразумения съдържат прекратяване на стрелбата и заставяне на Русия да изпълнява отговорностите, които е поела.  \r\nСпоред украинския президент е « безполезно да се договаряш със страна, която не изпълнява дори записаните на хартия задължения, под които стоят подписите на президента или на упълномощени представители на Русия. Това е неприемливо ».  \r\nКакто съобщава  УНИАН , още на 26 септември министърът на външните работи на Украйна  Павел Климкин е обявил, че Украйна, САЩ, Германия и Франция отдавна са подготвили общ проект за резолюция на Съвета за сигурност на ООН за разполагане на миротворчески сили в Донбас. Предстои да го внесат в Съвета за сигурност за разглеждане.  Ивелина Ватова", "date": "2018.11.12", "title": "УНИАН (Украйна): „Да се договаряме с Русия е безполезно.“"}
{"url": "http://www.focus-news.net/news/2018/11/12/2589162/bsp-izleze-s-deklaratsiya-v-zashtita-na-chetirimata-si-deputati-vnesli-iskane-za-reviziya-na-patishtata-v-api-obzor.html", "text": "БСП излезе с декларация в защита на четиримата си депутати, внесли искане за ревизия на пътищата в АПИ. Чрез декларацията си БСП се обръща към институциите и гражданите на републиката с настояване да проявят активност за опазването на основните граждански и човешки права, залегнали в българската Конституция. Според БСП опитите за ограничаването на правата на опозиционните народни представители започват да придобиват системен характер, изразяващ се в действия на парламентарното мнозинство, основани изцяло върху политическата целесъобразност, без да се съобразяват с основният закон на държавата. Левицата пояснява, че заявеното намерение от корпоративни организации за препятстване на дейността на народни представители се намира в разрез с основни принципи на конституционно установения ред, каквито са свободата на убеждение и неговото изразяване, както и свободния мандат на парламентаристите. Стана ясно, че документът ще бъде изпратен и до европейските институции. Декларацията на БСП бе приета на заседанието на Националния съвет на партията и бе във връзка с искането на Строителната камара за оставката на депутатите Елена Йончева, Крум Зарков, Христо Проданов и Георги Свиленски. Предложението за документа направи лидерът на БСП Корнелия Нинова.  \r\nПред журналисти преди Пленума  лидерът на БСП Корнелия Нинова  подчерта, че този път ПГ на „БСП за България“ ще внесе отново подписката в АПИ не с 4, а със 79 подписа. „Елате и ни извадете от парламента за това, че искаме истината и че се борим срещу евентуални корупционни практики. Абсолютно е недопустимо в правова и демократична държава бизнес да поставя условия на депутатите, да не изпълняват основните си правомощия, да искат информация и да се борят срещу корупцията. Обръщам се към Камарата на строителите. Знаем колко сте големи и колко сте силни, но има неща, които са по-силни и по-големи от всеки от нас. Това са Конституцията и основните права на българските граждани. Нито ще подават оставки четиримата, нито ще спрат да ходят на работа“, заяви още Нинова.   \r\nЛидерът на БСП коментира още и изказването на ГЕРБ за служебния кабинет на президента Румен Радев. Тя посочи, че ГЕРБ ги е страх от служебен кабинет на държавния глава, но според нея това не може да е основание да оспорват Конституцията.  \r\nПленумът на БСП утвърди алтернативния бюджет за 2019 г. Той бе заложен като точка в дневния ред на Националния съвет и бе представен от заместник-председателя на ПГ на „БСП за България“ Драгомир Стойнев. Бюджетните политики на опозицията  дават стойностно изражение на тези, заложени в проекта „Визия за България“. Бюджетната философия на опозицията е „Устойчиво социалноикономическо развитие с финансова стабилност”. Цели на БСП са гарантирано национално финансиране на политиките за устойчиво социалноикономическо развитие и възстановяване на доверието в социално - и здравноосигурителната система. Алтернативните бюджетни цели на левицата са намаляване на бедността и неравенствата и преодоляване на задълбочаващите се регионални различия. В хода на дискусията постъпиха и някои допълнения към проекта за алтернативен бюджет.  \r\nАлтернативният бюджет на БСП бе представен на 5 ноември 2018 г. За публичното обсъждане бяха поканени синдикати, работодателски, граждански и браншови организации, както и политически партии. Опозицията внася за втора поредна година предложение за алтернативни бюджетни политики.  \r\nПленумът на БСП реши още четвъртото заседание на 49-ия конгрес на БСП да се проведе на 26 януари в НДК. Членовете на Националния съвет насрочиха конгреса за 10.00 часа и утвърдиха 4 точки в дневния ред. По първа точка лидерът на БСП Корнелия Нинова ще представи политически доклад „България и Европа днес. Визия за утрешния ден. Задачите на БСП\". Делегатите ще обсъждат и проекта „Визия за България“. На вниманието на конгреса ще бъде представен и отчет за дейността на членовете на Европейския парламент, избрани с листата на Коалиция за България, през мандат 2014-2019 г. Конгресът трябва да приеме и предизборна платформа за участието на БСП в изборите за Европейски парламент през 2019 г. Точка в дневния ред на конгреса, свързана с промяна на Устава на партията, няма да има. Съгласно Устава на БСП конгресът е върховен орган на партията, който се избира за срок четири години и заседава не по-малко от веднъж годишно. Последното заседание на 49-ия конгрес беше през октомври 2017 г.  \r\nПленумът на БСП се занимаваше още с реда за номиниране на кандидати за членове на Европейския парламент и проекта за подготовката на работна програма на партията за участие във вота. Националният съвет разгледа и проект за стратегия за ляв медиен пул и развитието на в. „Дума“. На заседанието стана ясно, че Йордан Мичев подава оставка като временно изпълняващ длъжността главен редактор на вестник „Дума“ и остава на длъжността зам.-главен редактор. Националният съвет откри процедура за избор на главен редактор - титуляр до края на януари и избра комисия за организиране на подбора с председател Иван Токаджиев. До избора на главен редактор, Националният съвет на БСП определи длъжността да се заема от Ивелин Николов. \r\nДеница КИТАНОВА", "date": "2018.11.12", "title": "БСП излезе с декларация в защита на четиримата си депутати, внесли искане за ревизия на пътищата в АПИ  (ОБЗОР)"}
{"url": "http://www.focus-news.net/news/2018/11/12/2589163/ria-novosti-pushilin-vodi-v-izborite-za-glava-na-donetskata-narodna-republika.html", "text": "Както информира руската агенция  РИА Новости , Денис Пушилин води в изборите за глава на самопровъзгласилата се Донецка народна република с 57,3 процента. Това е обявила пред журналистите Олга Познякова, председател на ЦИК на републиката. Данните са въз основа на обработени 27 на сто от бюлетините.   \r\n\"Според информацията, в 00.00 часа са обработени 27,19 на сто от бюлетините в 149 избирателни комисии.“, е казала Позднякова.  \r\nРазликата между първия, Денис Пушилин, и следващия в класирането до този момент, Роман Хроменков (17,3 %), е  40 на сто.  Ивелина Ватова", "date": "2018.11.12", "title": "РИА Новости: Пушилин води в изборите за глава на Донецката народна република"}
{"url": "http://www.focus-news.net/news/2018/11/12/2589534/tass-ot-ivitsata-gaza-sa-izstrelyani-poveche-ot-200-raketi-kam-izrael.html", "text": "От Ивицата Газа са изстреляни повече от 200 ракети към Израел , предава  TACC . \r\n\"Днес в Израел са регистрирани около 200 изстрелвания на ракети, около 60 от които бяха прихванати от системата за противовъздушна отбрана\" Железен купол \". Повечето от ракетите паднаха в необитаеми области\", се казва в разпространено изявление на израелската армия. \r\n\"Сирените продължават да звучат в южните части на Израел\", се казва в изявлението. Военните съобщаваха, че сирените за въздушна тревога са задействани и в района на Мъртво море, като предупреждават жителите и туристите за възможни ракетни атаки от ивицата Газа. \r\nИзраелската армия също съобщи, че една от ракетите е ударила  автобус в южната част на страната. Според вестник Haatetz един човек е сериозно ранен. \r\nРакетите, изстреляни от ивицата Газа, са поразили няколко къщи в Израел. \r\nПресслужбата на армията публикува видео на една от къщите, които бяха повредени в резултат на ракетен огън. На свой ред израелската полиция пише на своя канал в социалната мрежа „Туитър“, че \"звената работят на местата на падането на ракетите в градовете в южната част на страната, както и в пустинята Негев в незаселена зона\".По-рано полицейският говорител Мики Розенфелд заяви, че ракетите са паднали в градовете Сдедот и Офаким в южната част на Израел. \r\nВ отговор на ракетните атаки изтребителите на Израелските военновъздушни сили започнаха да нанасят удари по терористични цели в Ивицата Газа. \r\nСпоред Sky News Arabiа  израелската артилерия е извършила редица удари срещу позициите, на управляващото анклава  движение \"Хамас\".  Юлиян Марков", "date": "2018.11.12", "title": "ТАСС: От Ивицата Газа са изстреляни повече от 200 ракети към Израел"}
{"url": "http://www.focus-news.net/news/2018/11/12/2589164/the-guardian-demokratite-shte-razsledvat-dali-tramp-ne-izpolzva-darzhavna-vlast-za-da-se-tseli-v-presata.html", "text": "Конгресменът от Калифорния Адам Шифт каза, че Конгресът ще започне разследване дали Тръмп не се прицелва в CNN и the Washington Post, за да си отмъщава политически, пише британският  The Guardian .    \r\nДемократът, който вероятно ще оглави Комисията по разследванията към Камарата на представителите от следващата година, обяви, че Конгресът ще разследва дали Доналд Тръмп не е използвал „инструменти на държавната власт, за да накаже пресата“ в поне два предполагаеми случая. \r\nКонгресменът от Калифорния описва два случая, които може да се окажат широка кампания на Камарата, която да предприемат демократите, за да разследват администрацията на Тръмп, след като тяхната партия спечели междинните избори през миналата седмица.   \r\nЛидерите на Демократическата партия са разколебани по отношение на евентуален импийчмънт на Тръмп.  Техният аргумент е, че те по-скоро предпочитат да си сътрудничат с президента в законодателната инициатива. В неделя лидерката на парламентарната група на демократите Нанси Пелоси обяви в програмата на телевизионната мрежа CBS „Face the Nation“, че те няма да провеждат “никакво разследване с политическа цел, а ще търсят истината“.  \r\nВисши представители на партията обаче твърдят също, че са решени да проучат дали в Белия дом няма корупция.  Ивелина Ватова", "date": "2018.11.12", "title": "The Guardian: Демократите ще разследват дали Тръмп не използва „държавна власт“, за да се цели в пресата"}
{"url": "http://www.focus-news.net/news/2018/11/12/2589167/nezavisimaya-gazeta-v-petrolniya-biznes-se-strahuvat-ot-sanktsii-po-iranski-stsenariy.html", "text": "Приходите в руската хазна са застрашени не само от колебанията в световните цени, но и от забраната на операции с долари покрай ограниченията за покупка на руски нефт, които САЩ може да въведат по подобие на иранските санкции, пише „Независимая газета“.  \r\nМинистърът на енергетиката на Руската федерация Александър Новак е обсъдил този въпрос в неделя на заседанието на комитета на министрите от ОПЕК+, когато се е обсъждало и намаляване на добива на нефт, заради резкия спад в цените на „черното злато“ на световните пазари. Руските нефтени компании в същото време настояват купувачите да правят преводите си в евро или да се съгласят да плащат неустойка в случай, че се въведе забрана за износа на руския нефт.   Ивелина Ватова", "date": "2018.11.12", "title": "„Независимая газета“: В петролния бизнес се страхуват от санкции по ирански сценарий"}
{"url": "http://www.focus-news.net/news/2018/11/12/2589160/protestirashti-sreshtu-skapite-goriva-blokiraha-patishta-v-tsyalata-strana-obzor.html", "text": "Хиляди хора в цялата страна излязоха на протест срещу скъпите горива, повишаването на цената на „Гражданска отговорност“, увеличението на данъка за старите автомобили и поискаха оставката на правителството. а за да бъдат чути в продължение на часове блокираха магистрали, първокласни пътища, ключови булеварди и улици в редица големи градове. На няколко места през деня беше спряно движението по магистралите „Тракия“ и „Хемус“, за кратко привечер бе блокирано и движението по пътя Варна-София в района на Велико Търново. Над 7 часа остана затворен пътят София-Кулата при Благоевград. Блокирани бяха още Подбалканският път, път Е-79 в района на Враца и Дупница и други пътища в страната. Заради протестите се образуваха километрични опашки. Станаха и два леки инцидента. При единия в Благоевград момиче пострада леко, след като шофьор на лек автомобил, превозващ болна жена, се опита да премине блокадата на Е-79 и при маневра закачи със страничното си огледало момичето. Вторият инцидент стана при блокадата на пл. „Орлов мост“ в столицата - между протестиращ граждани и преминаващ автомобил. Пътнотранспортното произшествие е леко, и потърпевшият е без сериозни наранявания.  \r\nВ  София  многолюдният протест започна пред сградата на Министерския съвет, след което продължи по бул. „Княз Ал. Дондуков” и бул. „Васил Левски“ в посока СУ „Св. Климент Охридски“, а след това достигна пл. „Орлов мост“. Протестиращите преминаха няколко пъти по този маршрут, като блокираха движението в центъра на столицата с часове. При първата си обиколка те коленичиха пред паметника на Васил Левски и с едноминутно мълчание почетоха паметта на Апостола. Привечер протестът срещу цените на горивата се сля с този на майките на деца с увреждания. Около 20.00 часа в центъра на София вече нямаше места, в които движението да е затворено. \r\nВ  Благоевград  протестиращите срещу високите цени на горивата обявиха гражданско неподчинение. Те блокираха повече от седем часа пътя за Гърция. В шествието се включиха над 500 автомобила, като част от тях блокираха пътя и преминаването през ГКПП „Кулата-Промахон“. За кратко беше блокирано и движението на влакове по жп линията при Петрич. Органите на реда проведоха операции по възстановяване на обществения ред. Около 18.00 часа бе възстановено движението по главен път Е-79, а около 21.00 часа - преминаването през граничния пункт. \r\nПротестиращите от  Перник  блокираха движението по магистрала „Люлин“ и по продължението ѝ - магистрала „Струма“, като затвориха кръговото движение при пътен възел „Драгичево“ и спряха движението между София и Перник през Владая. \r\nМагистрала „Тракия“ беше блокирана на няколко места.  \r\nБлизо 400 автомобила участваха в протеста срещу високите цени на горивата в  Кюстендил . Стотиците леки коли се събраха в района на село Ябълково, на пътя Кюстендил – София. Локалните платна на пътя не успяха да съберат протестиращите, което наложи автомобилите да се паркират и във вътрешните улици на населеното място.  \r\nПърво движението беше спряно в района на  Бургас , където блокадата на входа и изхода на града продължи четири часа.   \r\nХората от  Стара Загора  излязоха на магистрала „Тракия“ в акт на гражданско неподчинение и спряха движението в двете посоки, танцувайки хора и развявайки националния флаг. \r\nСтотици граждани протестираха срещу високите цени на горивата в  Сливен . Повече от час стотици протестиращи със своите автомобили шофираха по основните улици на града с натиснати клаксони в знак на недоволство срещу увеличението на цената на застраховката „Гражданска отговорност“ и данъците на автомобилите. След това протестиращите блокираха автомагистрала „Тракия“ в района на Сливен. Повече от два часа двете платна на магистралата бяха затворени от два лъча протестиращи – единият от Сливен, а другият от  Ямбол . Над 1000 души от  Хасково  поискаха оставката на правителството и блокираха главни пътища. Демонстрантите затвориха движението по пътя Хасково – Кърджали и Хасково – Димитровград за два часа и половина. Шествието премина мирно и не се стигна до намеса на полицаите, които го охраняваха.  \r\nСтотици жители на  Пловдив, Карлово  и  Сопот  блокираха ключови пътни артерии в знак на протест срещу високите цени на горивата. Над 1000 превозни средства се включиха в протестното шествие в Пловдив. Недоволните затвориха и Подбалканския път между Бургас и София в района на Карлово и Сопот. Към протеста в Пловдив се присъединиха и жители на Пазарджик. След края на шествието, голяма част от протестиращите действаха спонтанно, като някои от автомобилите потеглиха към София, за да се присъединят към протеста там, други блокираха за кратък период автомагистрала „Тракия“ край Пловдив. \r\nОколо 300 души протестираха в  Пазарджик  срещу високите цени на горивата. Гражданите настояха за масови протести, за да има реален резултат върху цените на горивата. Протестиращите изразиха недоволството си от заложеното увеличение на минималната заплата, пенсиите, възнагражденията на медицинските работници, както и на работещите в металургията, машиностроенето, добива на подземни богатства и енергетиката. \r\nС автошествие и блокада на автомагистрала „Хемус“ стотици жители на  Шумен  протестираха срещу високите цени на горивата. Във  Велико Търново  над 400 души затвориха главния път София – Варна, на входа на града.  \r\nПротестиращи от  Габрово  затвориха за два часа движението през прохода „Шипка“. Автомобилите бяха повече от двеста, а хората близо петстотин. Във Варна шествието спря движението по Аспаруховия мост. Там протестът беше пешеходен. \r\nЖители на  Ботевград  пък затвориха пътищата към прохода „Витиня“ и към Врачеш. Протести се проведоха и в редица други градове в страната.  \r\nПредварително заявените в много градове в страната протести преминаха при добър обществен ред и без нарушения, обобщи главен комисар Христо Терзийски, директор на ГД „Национална полиция”. Той заяви, че физическа сила и полицейска техника не е използвана никъде в страната, въпреки отделни провокации, които са създали напрежение между шофьорите. По думите му всички снемания на блокади са следствия от разговори и убеждаването на протестиращите, че пречат на други хора. „При такива случаи колегите действат изключително внимателно, но нека и протестиращите да спазват указанията на полицията. Няма протест, който да разрешава блокирането на главни пътища, законите трябва да важат за всички“, припомни директорът на ГДНП. Той призова протестиращите да не провокират полицаите, които вършат работата си.  \r\nПротестите в страната бяха подкрепени от БСП. „Исканията на протестиращите са абсолютно справедливи и правилни. Те са продиктувани от несправедливите и грешни решения на правителството на Бойко Борисов и на мнозинството от ГЕРБ и Обединените патриоти”, заяви лидерът на социалистите Корнелия Нинова", "date": "2018.11.12", "title": "Протестиращи срещу скъпите горива блокираха пътища в цялата страна (ОБЗОР)"}
{"url": "http://www.focus-news.net/news/2018/11/12/2589158/bbcdenyat-na-primirieto-makron-i-merkel-otbelyazvat-kraya-na-parvata-svetovna-voyna.html", "text": "Френският президент Еманюел Макрон и германският канцлер Ангела Меркел оставиха свои собствени знаци за помирение при откриване на проявите, с които се отбеляза края на Първата световна война, информира  BBC . \r\nТе се подписаха в книгата за възпоминание в железопътен вагон, копие на вагона, в който през 1918 година е подписано примирието. \r\nДенят започна с напрежение между Тръмп и Макрон за европейската отбрана. Френският лидер заяви, че ЕС има нужда от обединена армия сега, когато САЩ се оттегля от ключовия договор с Русия в сферата на разоръжаването. Според Тръмп тези коментари са оскърбителни. Той каза, че Европа трябва да поеме своя дял по разходите в НАТО и в Евроатлантическия съюз. След среща в Елисейския дворец Макрон се съгласи, че Европа трябва да плаща повече.   Какво се случи на мястото, където е подписано примирието? \r\nАнгела Меркел стана първият германски лидер след Втората световна война, който посещава гората недалеч от Компиен в северна Франция, където е подписано споразумението за мир.  \r\nТя и Макрон откриха паметна плоча за френско-германското помирение, положиха венец и се подписаха във възпоминателната книга във вагон, реплика на оригиналния.   \r\nОригиналният вагон е бил използван от Адолф Хитлер, за да приеме френската капитулация пред нацистка Германия през септември 1940 година.   \r\nВ проявите в Париж участват 70 световни лидери.  \r\nМакрон води основното събитие в неделя – възпоминателна церемония на Гроба на незнайния воин, мемориал в памет на загиналите във войните французи под Триумфалната Арка в Париж.   \r\nВ неделя след обед Макрон и Меркел участваха в мирна конференция – Форум „ Парижки мир“. На нея присъстваха още и руският президент Владимир Путин, и турският държавен глава Реджеп Тайип Ердоган.  Ивелина Ватова", "date": "2018.11.12", "title": "BBC:Денят на примирието: Макрон и Меркел отбелязват края на Първата световна война"}
{"url": "http://www.focus-news.net/news/2018/11/12/2589165/sds-shte-raboti-za-obedinenie-vdyasno-obzor.html", "text": "Председателят на СДС Румен Христов заяви, че партията е най-старата и с най-голям опит и за това трябва да се опита да обедини десните формации. СДС ще стяга редиците си и ще обсъжда с кои десни формации може да си сътрудничи. Румен Христов коментира, че старата десница трябва да „запретне ръкави“ и да промени управленския модел, който е консуматорски и грешен, и върви с криза след криза, скандал след скандал. СДС ще търси партньори първо с партиите от ЕНП, защото са в едно семейство с десницата и имат сходни виждания за управлението на Европа и България. Попитан къде стои ГЕРБ в тези партньорства, Румен Христов обясни: „ГЕРБ е член на ЕНП. Те са с най-голямо представителство там, но не са основните. Всеки има равноправно членство“. По думите му ГЕРБ са голяма формация, имаща ангажименти и към центъра, докато СДС има чисто дясно демократични виждане. „Бяхме по-добри партньори на ГЕРБ от сегашните им“, посочи лидерът на СДС и допълни, че раздялата в предишния парламент не е била само по вина на „Реформаторския блок“. \r\nСДС прие програмни приоритети, около които ще търси сътрудничество с други десни и национално отговорни организации. Партията ще работи за обединение в посока: задълбочаване на интеграционните процеси в ЕС и НАТО, в това число - ускореното приемане на България в Еврозоната и Шенген; удвояване на доходите през следващия управленски мандат чрез по-висок икономически растеж, чрез удвояване на БВП за следващите 10 години и намаляване на преките и косвени данъци; осъществяване на необходимите реформи в съдебната система, които да осигурят справедливо и бързо правораздаване за всеки българин; борба с корупцията на всички нива в институциите и държавната администрация; финансово-административна децентрализация, административна реформа и намаляване броя на чиновниците; премахване на административните пречки за бизнеса и гражданите; прекратяване на порочната практика за наливане на пари в нереформирани системи, като образование, здравеопазване и сигурност; въвеждане на електронно правителство. \r\nСпоред СДС няма съмнение, че предсрочни избори ще има - въпросът е кога. Председателят на СДС Румен Христов заяви, че обезателно партията трябва да бъде в следващия парламент. „Имаме потенциал, знаем и можем. Имаме воля, справяли сме се с много по-тежки кризи, и политическа, и финансова, и зърнена, и духовна. С кадрите, с които разполага, СДС може да бъде полезен на държавата и на десните избиратели, защото те не са малко“, изтъкна той. „Иска ми се да не забравяме всичко, което се случи благодарение на СДС. Иска ми се да превърнем носталгичната политика на СДС в прагматична“, коментира лидерът на десницата. Зам.-председателят на СДС и кмет на Карлово Емил Кабаиванов обяви, че на местните избори партията трябва да търси подобряване на позициите с повече кметове и общински съветници. „Наясно сме, че позициите на една партия в местната власт ѝ дават възможност да се развива. Най-лошият пример в това отношение е НДСВ, които бяха в две управления, но нямаха позиции в местната власт. Виждате, че от тях нищо не остана“, посочи той. СДС вече взе решение местните организации на партията да имат свободата да участват в местни коалиции на предстоящите избори. „Към този момент е ясно, че местни коалиции с БСП, ДПС ние не можем да правим по чисто идейни подбуди и принципи“, подчерта Емил Кабаиванов. „Когато имаме кандидат на балотаж срещу друг кандидат, не отказваме подкрепа, без да нарушаваме принципите си“, уточни той. Според Кабаиванов коалиция с ГЕРБ е трудно осъществима, защото те искат да се явяват със самостоятелна листа, като допускат СДС само като подкрепа за кандидатите им. „Да сме подкрепяща партия на ГЕРБ не изразява стремежите ни за местните избори“, заяви Емил Кабаиванов.  \r\nБиляна ИВАНОВА", "date": "2018.11.12", "title": "СДС ще работи за обединение вдясно (ОБЗОР)"}
{"url": "http://www.focus-news.net/news/2018/11/12/2589168/vzglyad-v-ukrayna-sa-izplasheni-ot-spirane-na-dostavkata-na-ruski-neftoprodukti.html", "text": "Експертът от Института по енергийни стратегии в Киев Юрий Королчук предупреждава, че прекратяване на доставките на руски нефтопродукти за Украйна ще се превърне в катастрофален удар за украинския пазар и ще го доведе до срив, пише вестник  „Взгляд“ . \r\nСпоред думите на експерта Украйна внася от Русия 60 на сто от нужното й гориво. Затова то е толкова важно за стабилността на вътрешния пазар.   \r\n«Ако Русия наистина спре доставките, тогава у нас ще настъпи истински колапс в сектора на нефтените продукти и този срив може да продължи поне половин година, докато ситуацията се стабилизира и пазарът се преориентира“, това Королчук е заявил в интервю пред портала «Обозреватель». \r\nСитуацията напомня на възникналата преди време ситуация, когато Русия и Беларус намалиха доставките на топливото, след което в Украйна цените на бензина скочиха нагоре.   \r\n«Просто няма да успеем бързо да се преориентираме и за нас това означава срив на пазара. На другите пазари може и да няма достатъчно допълнителни обеми, които да помогнат бързо да спрем възникналия дефицит. В такъв случай дори е сложно да прогнозираме до къде ще „хвръкнат“ цените на нефтените продукти и как ще се променят те. А това ще бъде катастрофален удар.», предупреждава експертът. \r\nПо негово мнение Русия не е заинтересована да спира доставките за Украйна, тъй като това за нея означава загуба на приходи. \r\nВестникът припомня, че през октомври Руската федерация отказа да доставя тези продукти на Белорусия. Деловият руски всекидневник преди време подробно разказа за белоруските сиви схеми за препродажба на руски нефтени продукти.  Ивелина Ватова", "date": "2018.11.12", "title": "„Взгляд“: В Украйна са изплашени от спиране на доставката на руски нефтопродукти"}
{"url": "http://www.focus-news.net/news/2018/11/12/2589170/politsiyata-izdirva-36-godishen-mazh-za-ubiystvoto-v-gorna-oryahovitsa-obzor.html", "text": "Горна Оряховица. Полицията издирва 36-годишен мъж за убийството в Горна Оряховица. Около 17.30 часа на 10 ноември е подаден сигнал за намерена млада жена в безпомощно състояние в жилище в Горна Оряховица. На място са изпратени екипи на Спешна помощ и на полицията, които са установили смъртта ѝ. По тялото на жената са установени множество наранявания. Ден по-късно вече има заподозряно лице като съпричастно към деянието. Заподозреният е обявен за общодържавно издирване. Полицията издирва 36-годишен мъж. Хората, които имат информация къде може да бъде открит, могат да сигнализират на тел. 062/620 437, 0618/ 60040, 60041, 60042, на тел.112 или в най-близкото управление на МВР, като от вътрешното министерство гарантират тяхната анонимност.  \r\nПо случая е образувано досъдебно производство. Процесуално-следствените действия и оперативно-издирвателните мероприятия продължават под ръководството на Окръжна прокуратура.", "date": "2018.11.12", "title": "Полицията издирва 36-годишен мъж за убийството в Горна Оряховица (ОБЗОР)"}
{"url": "http://www.focus-news.net/news/2018/11/12/2589166/the-telegraph-boris-dzhonsan-brat-mi-ima-pravo-sdelkata-na-mey-e-nay-golemiyat-proval-na-darzhavata-sled-suets.html", "text": "Планът на министър председателя да ни превърне в „непотребна вещ“ за Брюксел е рецепта за непрекъснат раздор около Брекзит,заявява бившият външен министър в двата кабинета на Тереза Мей Борис Джонсън пред вестник  The Telegraph . \r\nНаистина не мога да повярвам, но това правителство като че ли е на ръба на пълна капитулация. С всеки ден, който мине, ние сякаш ставаме все по-страхливи. Вече се съгласихме да дадем над 40 милиарда паунда за нищо – и със сигурност в замяна няма да има търговска сделка.   \r\nСъгласихме се да се превърнем в „непотребна вещ“ на Брюксел, като се подписваме не само в книгата на сега действащите му правила, но и за огромни „късове“ бъдещи регулации  – макар че няма да имаме дори право да се чуе гласът ни при съставянето на законопроектите. Ние се съгласихме на всякакви обещания, според които Европейският съд ще има думата при прилагането на това законодателство в Обединеното кралство.  Ивелина Ватова", "date": "2018.11.12", "title": "The Telegraph: Борис Джонсън: Брат ми има право – сделката на Мей е най-големият провал на държавата след Суец"}
{"url": "http://www.focus-news.net/news/2018/11/12/2589174/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Планът на министър председателя да ни превърне в „непотребна вещ“ за Брюксел е рецепта за непрекъснат раздор около Брекзит,заявява бившият външен министър в двата кабинета на Тереза Мей Борис Джонсън пред вестник  The Telegraph . \r\nНаистина не мога да повярвам, но това правителство като че ли е на ръба на пълна капитулация. С всеки ден, който мине, ние сякаш ставаме все по-страхливи. Вече се съгласихме да дадем над 40 милиарда паунда за нищо – и със сигурност в замяна няма да има търговска сделка.   \r\nСъгласихме се да се превърнем в „непотребна вещ“ на Брюксел, като се подписваме не само в книгата на сега действащите му правила, но и за огромни „късове“ бъдещи регулации  – макар че няма да имаме дори право да се чуе гласът ни при съставянето на законопроектите. Ние се съгласихме на всякакви обещания, според които Европейският съд ще има думата при прилагането на това законодателство в Обединеното кралство. \r\n***  Конгресменът от Калифорния Адам Шифт каза, че Конгресът ще започне разследване дали Тръмп не се прицелва в CNN и the Washington Post, за да си отмъщава политически, пише британският  The Guardian .    \r\nДемократът, който вероятно ще оглави Комисията по разследванията към Камарата на представителите от следващата година, обяви, че Конгресът ще разследва дали Доналд Тръмп не е използвал „инструменти на държавната власт, за да накаже пресата“ в поне два предполагаеми случая. \r\nКонгресменът от Калифорния описва два случая, които може да се окажат широка кампания на Камарата, която да предприемат демократите, за да разследват администрацията на Тръмп, след като тяхната партия спечели междинните избори през миналата седмица.   \r\nЛидерите на Демократическата партия са разколебани по отношение на евентуален импийчмънт на Тръмп.  Техният аргумент е, че те по-скоро предпочитат да си сътрудничат с президента в законодателната инициатива. В неделя лидерката на парламентарната група на демократите Нанси Пелоси обяви в програмата на телевизионната мрежа CBS „Face the Nation“, че те няма да провеждат “никакво разследване с политическа цел, а ще търсят истината“.  \r\nВисши представители на партията обаче твърдят също, че са решени да проучат дали в Белия дом няма корупция. \r\n*** Европейският съюз е отхвърлил ключови предложения на Тереза Мей за Брекзит, пише неделното издание на британския вестник  The Times . \r\nТереза Мей по-рано заявяваше, че страните са договорили 95% от цялото споразумение, докато Брюксел и Лондон все още не могат да разрешат различията по редица въпроси, включително границата между Северна Ирландия и Ирландия. В същото време външният министър на Обединеното кралство Джеръми Хънт каза, че Великобритания и ЕС ще се споразумеят до края на ноември. \r\nСпоред вестника британският премиер  се надява да обедини кабинета  си и да преодолее \"крайната бариера\" в преговорите с ЕС, като предложи създаването на \"независим механизъм\" за решаване на \"митническия пъзел\". Някои виждаха в този механизъм възможността да се избегне  твърдата граница със Северна Ирландия. \r\nБрюксел обаче заяви, че е възможно да се контролира спазването на решенията само в рамките на Европейския съд. Освен това се съобщава, че четирима министри, които се противопоставят на Брекзит, са готови да напуснат правителството на Мей.", "date": "2018.11.12", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/11/12/2589173/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Експертът от Института по енергийни стратегии в Киев Юрий Королчук предупреждава, че прекратяване на доставките на руски нефтопродукти за Украйна ще се превърне в катастрофален удар за украинския пазар и ще го доведе до срив, пише вестник  „Взгляд“ . \r\nСпоред думите на експерта Украйна внася от Русия 60 на сто от нужното й гориво. Затова то е толкова важно за стабилността на вътрешния пазар.   \r\n«Ако Русия наистина спре доставките, тогава у нас ще настъпи истински колапс в сектора на нефтените продукти и този срив може да продължи поне половин година, докато ситуацията се стабилизира и пазарът се преориентира“, това Королчук е заявил в интервю пред портала «Обозреватель». \r\nСитуацията напомня на възникналата преди време ситуация, когато Русия и Беларус намалиха доставките на топливото, след което в Украйна цените на бензина скочиха нагоре.   \r\n«Просто няма да успеем бързо да се преориентираме и за нас това означава срив на пазара. На другите пазари може и да няма достатъчно допълнителни обеми, които да помогнат бързо да спрем възникналия дефицит. В такъв случай дори е сложно да прогнозираме до къде ще „хвръкнат“ цените на нефтените продукти и как ще се променят те. А това ще бъде катастрофален удар.», предупреждава експертът. \r\nПо негово мнение Русия не е заинтересована да спира доставките за Украйна, тъй като това за нея означава загуба на приходи. \r\nВестникът припомня, че през октомври Руската федерация отказа да доставя тези продукти на Белорусия. Деловият руски всекидневник преди време подробно разказа за белоруските сиви схеми за препродажба на руски нефтени продукти. \r\n***  Президентите на Русия и САЩ Владимир Путин и Доналд Тръмп имат много въпроси за обсъждане. За тях разказа в интервю пред  телевизионния канал „Россия 1“  министърът на външните работи на Руската федерация Сергей Лавров, пише в броя си от понеделник вестник  „Известия“ . \r\nВестникът цитира и агенция  РИА Новости , според която двамата държавни глави ще обсъдят онова, което преценят, че е необходимо, тъй като въпросите в дневния ред на бъдещата им среща са много. \r\nПо-рано в събота прес-секретарят на руския президент Дмитрий Песков обяви, че расте списъкът с въпроси, които трябва да бъдат обсъждани в рамките на двустранните отношения между Русия и САЩ. \r\nСлед това пак в събота Песков заяви, че в Париж Путин и Тръмп са се договорили да разговарят на срещата на върха на Г20 в Буенос-Айрес, която ще се състои на 30 ноември и 1 декември.   \r\nПоредното изостряне на отношенията между Москва и Вашингтон е от октомври след като американският президент обяви решението си САЩ да напуснат Договора за ликвидация на ракетите със среден и малък обхват на действие. Американската страна обвини Руската федерация в нарушение на споразумението. Москва отхвърли обвиненията на Белия дом с контрааргументи, че именно Вашингтон разполага системи за противоракетна отбрана на територията на Европа. \r\n***  Приходите в руската хазна са застрашени не само от колебанията в световните цени, но и от забраната на операции с долари покрай ограниченията за покупка на руски нефт, които САЩ може да въведат по подобие на иранските санкции, пише „Независимая газета“.  \r\nМинистърът на енергетиката на Руската федерация Александър Новак е обсъдил този въпрос в неделя на заседанието на комитета на министрите от ОПЕК+, когато се е обсъждало и намаляване на добива на нефт, заради резкия спад в цените на „черното злато“ на световните пазари. Руските нефтени компании в същото време настояват купувачите да правят преводите си в евро или да се съгласят да плащат неустойка в случай, че се въведе забрана за износа на руския нефт.", "date": "2018.11.12", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2018/11/12/2589541/upravlyavashtite-sazryaha-politicheska-provokatsiya-v-protestite-obzor.html", "text": "Управляващите съзряха провокация във вчерашните протести срещу скъпите горива, повишаването на цената на „Гражданска отговорност“ и увеличението на данъка за старите автомобили. След коалиционен съвет министърът на финансите Владислав Горанов и председателя на ПГ на ГЕРБ и зам.-председател на партията Цветан Цветанов коментираха обсъдените теми.  \r\nЦветанов заяви, че са водени всеобхватни разговори за всичко случващо се в държавата „и за доста от тенденциозните подходи, които някои организират, за да дестабилизират страната“. По думите му във вчерашните протести е имало провокация, с която се е целяло сблъсък между тези, които пътуват и тези, които са блокирали пътната инфраструктура. Цветанов поясни, че всеки е в правото си да изразява своето мнение, стига да не нарушава законовите разпоредби и правата на всички граждани. Той уточни, че българските граждани са достатъчно интелигентни, за да разберат и кой би искал да има политическо сътресение и политическа криза. „Убеден съм, че с информираност всеки български гражданин е в правото си да избира какво желае – да имаме политическа криза и хаос или стабилност и прогноза за това, което се случва“, подчерта Цветанов. \r\nГоранов обърна внимание на темата, касаеща цената на „Гражданска отговорност”. Той уточни, че цена от 1000 лева не стои на дневен ред. По думите му подобна тема е спекулация, която цели създаването на обществено напрежение. Горанов коментира, че има смесване на темите с цената на „Гражданска отговорност” и системата „бонус-малус”. „Всички обаче се обединиха около това, че по-рисковите шофьори трябва да плащат повече“, заяви Владислав Горанов като поясни, че е друг въпросът, че наредбата на КФН, която се обсъжда, е на много ранен етап и дали ще остане в този вид тепърва ще се анализира.  \r\nОтносно данъците за старите автомобили, Горанов поясни, че увеличението ще е с 6 до 10 лв. „Макар да не е пренебрежима сума, по наши оценки е малко на фона на целите, които сме си поставили за чистотата на атмосферния въздух“, обясни той. По думите му България се е превърнала в гробницата на старите автомобили на Европа. „Тежестта върху по-старите автомобили не е такава, че да се превръща в непосилно бреме за българските граждани. Що се касае до размера на данъка – 0.60 или 0.80 ст. на месец, или две кутии с цигари, не са това, което може да промени драстично склонността към покупка на по-стари автомобили от страна на българските граждани“, каза още той. \r\nФинансовият министър коментира и цените на горивата. Горанов поясни, че не правителството решава какви да са цените на горивата. „Ние не произвеждаме суров петрол. Цените на горивата в България следват тенденциите в света“, заяви той. По думите му не е изключена среща и с Българска петролна и газова асоциация, за да се обсъди веригата на доставки и да се докаже на българските граждани, че това са ценовите равнища, които могат да се прилагат в една пазарна икономика.", "date": "2018.11.12", "title": "Управляващите съзряха политическа провокация в протестите (ОБЗОР)"}
{"url": "http://www.focus-news.net/news/2018/11/12/2589176/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.11.12", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/11/12/2589175/pregled-na-mezhdunarodnite-novini-do-6-chasa-agentsiya-fokus.html", "text": "Израелският премиер Бенямин Нетаняху каза, че разговарял в неделя на тържествата за честване на 100-годишнината от края на Първата световна война в Париж и че това е първата среща между двамата държавници след смъкването на руския самолет при израелска въздушна атака в Сирия през септември, съобщава  Reuters . \r\n“Разговорът с президента Путин беше добър и много делови. Дори бих го оценил като много добър,” е заявил Нетаняху пред репортерите след церемонията в Париж и е добавил, че е имал разговор и с американския президент Доналд Тръмп.   \r\nМосква обяви през октомври, че е доставила ракети „земя-въздух“ от серията С-300 на Сирия, докато Израел е обстрелвал ирански цели. \r\nДоставката е получена след като Русия, основният поддръжник на правителството в Дамаск, индиректно обвини Израел за смъкването на руския военен джет. \r\n***  Турският президент Ердоган e написал статия за френския всекидневник  Le Figaro  по повод 100 годишнината от края на Първата световна война, информира агенция  Anadolu Agency .  \r\n„Борбата на Турция с терористичните организации представлява необходимо условие за сигурността на европейските нации“, се казва в нея.   \r\n\"Възраженията, които имаме срещу споразумението Сайкс-Пико, за нашия регион и усилията ни да водим битка с терористични организации като ИД, ПКК и ФЕТО, са израз на нашето уважение към съседите ни и представляват необходимо предварително условие за гарантиране на сигурността на европейските народи, от които Турция е част“, пише Ердоган.   \r\nСпоразумението Сайкс-Пико от 1916  полага основите за сегашните граници в Близкия изток, след падането на Османската империя.   \r\nВ деня, когато се отбелязва краят на Първата световна война, Ердоган казва, че „не е възможно да се твърди, че конфликтът е приключил“.  \r\n\"Напреженията вътре в страната, заплахата от засилващ се терор и задълбочаване на нестабилността, които са налице през последните години в южните съседи на Турция, Сирия и Ирак, успоредно със системните принудителни изселвания, на които от десетилетия сме свидетели в Палестина, са сред ясните индикатори за тази ситуация“, отбелязва той в статията си.   \r\nСпоред него след като границите са били начертани на масата от великите световни сили след края на Първата световна война, са се появили „ проблемни политически единици“. \r\n\"Неспособността на тези проблемни единици да изградят силни връзки с обществата, които управляват, превърнаха Близкия изток и Северна Африка в региони, които ще се запомнят с авторитарните си режими през целия 20-ти век\".  \r\nЕрдоган отбелязва, че най-важният урок, който трябва да се започни от Първата световна война, е колко трудно е да се установи траен мир.   \r\nТой казва, че Турция ще продължи да работи за постигане на своята цел - да стане пълноправен член на ЕС, който той определя като „най-важен мирен проект“ в историята на континента.   \r\nВ същото време Турция ще продължи да допринася за мира и стабилността,  \" като подкрепя представителните, демократични и либерални правителства в Близкия изток\", завършва статията си за френския  Le Figaro  турският държавен глава. \r\n***  „Да се договаряме с Русия е безполезно“, обяви пред украинската информационна агенция  УНИАН   Петро Порошенко и добави, че единственият начин мирът да се върне в Донбас е с помощта на миротворческите сили на ООН. Само те могат да заставят Русия да изпълнява елементите по сигурността, включени в Минските съглашения. За това президентът на Украйна е информирал журналистите след края на тристранните преговори с германския канцлер Ангела Меркел и френския президент Еманюел Макрон в Париж.  \r\nПорошенко е предложил на Турция да участва в състава на бъдещата миротворческа мисия на ООН в Донбас.  \r\n«Тримата обсъдихме как да придвижим предложението на Украйна за въвеждане на миротворческа мисия на окупираната територия в Донбас, както и подкрепата за тази позиция от страна на нашите партньори от „нормандския формат“ , Франция и Германия. По-рано подкрепа изразиха и Великобритания, и САЩ, както и много други страни », е казал държавният глава на Украйна.  \r\nКомпонентите, свързани със сигурността, от Минските споразумения съдържат прекратяване на стрелбата и заставяне на Русия да изпълнява отговорностите, които е поела.  \r\nСпоред украинския президент е « безполезно да се договаряш със страна, която не изпълнява дори записаните на хартия задължения, под които стоят подписите на президента или на упълномощени представители на Русия. Това е неприемливо ».  \r\nКакто съобщава  УНИАН , още на 26 септември министърът на външните работи на Украйна  Павел Климкин е обявил, че Украйна, САЩ, Германия и Франция отдавна са подготвили общ проект за резолюция на Съвета за сигурност на ООН за разполагане на миротворчески сили в Донбас. Предстои да го внесат в Съвета за сигурност за разглеждане. \r\n***  Френският президент Еманюел Макрон и германският канцлер Ангела Меркел оставиха свои собствени знаци за помирение при откриване на проявите, с които се отбеляза края на Първата световна война, информира  BBC . \r\nТе се подписаха в книгата за възпоминание в железопътен вагон, копие на вагона, в който през 1918 година е подписано примирието. \r\nДенят започна с напрежение между Тръмп и Макрон за европейската отбрана. Френският лидер заяви, че ЕС има нужда от обединена армия сега, когато САЩ се оттегля от ключовия договор с Русия в сферата на разоръжаването. Според Тръмп тези коментари са оскърбителни. Той каза, че Европа трябва да поеме своя дял по разходите в НАТО и в Евроатлантическия съюз. След среща в Елисейския дворец Макрон се съгласи, че Европа трябва да плаща повече.   Какво се случи на мястото, където е подписано примирието? \r\nАнгела Меркел стана първият германски лидер след Втората световна война, който посещава гората недалеч от Компиен в северна Франция, където е подписано споразумението за мир.  \r\nТя и Макрон откриха паметна плоча за френско-германското помирение, положиха венец и се подписаха във възпоминателната книга във вагон, реплика на оригиналния.   \r\nОригиналният вагон е бил използван от Адолф Хитлер, за да приеме френската капитулация пред нацистка Германия през септември 1940 година.   \r\nВ проявите в Париж участват 70 световни лидери.  \r\nМакрон води основното събитие в неделя – възпоминателна церемония на Гроба на незнайния воин, мемориал в памет на загиналите във войните французи под Триумфалната Арка в Париж.   \r\nВ неделя след обед Макрон и Меркел участваха в мирна конференция – Форум „ Парижки мир“. На нея присъстваха още и руският президент Владимир Путин, и турският държавен глава Реджеп Тайип Ердоган. \r\n***  Прессекретарят на руския президент е потвърдил, че няма категорична и ясна уговорка по повод на предстоящата среща между двамата президенти. Тя се предвижда да се проведе по време на редовната годишна среща на върха на Г20 в Аржентина, съобщава  ТАСС .   \r\n„Съществуват трудности в организацията й и засега няма твърда уговорка.“ На тази тема е говорил Дмитрий Песков в неделя в ефира на телевизионния канал  „Россия-1“ . \r\n\"Обстановката постоянно се променя, както при американските колеги, така и при нас. Затова засега няма никакви железобетонни договорености\",  е казал той. \r\nПо неговите думи, в аржентинските източници се е появила информация, че Тръмп възнамерява да съкрати престоя си в страната до едно денонощие. \"Затова засега не сме наясно как ще се съчетаят нещата \" е добавил Песков. \r\nСрещата на върха на Г20 ще се състои в Буенос-Айрес на 30 ноември и на 1 декември. \r\n*** ОПЕК и коалицията, водена от Русия, ще обсъждат съкращаване на нефтеното производство, за да спрат рязкото падане на цените. Това се случи по време на срещите в събота и неделя в Абу Даби, информира специализираният американски портал  SPGLOBAL , сайт за финансова информация и анализи.  \r\nСрещите на водещите мониторингови комитети се провеждат в столицата на Обединените арабски емирства в неделя и се председателстват от министрите на Саудитска Арабия и Русия. Първа точка в дневния им ред е свързана с определяне на политиката, която трябва да се предприеме по отношение на производството на нефт. Дебатите им се усложняват от американския добив на шистов газ и предоставянето на права на осем държави да не прилагат санкциите срещу Иран, което доведе до спад на цената на барел петрол сорт „Брент“ под 70 долара. \r\n***  Британски министър се е присъединил към критиките срещу решението на американския президент Доналд Тръмп да пропусне възпоминателното събитие в събота поради дъжда, съобщава  BBC  . \r\nБританският министър на отбраната Тобиас Елууд е атакувал президента в Туитър, твърдейки, че „дъждът не е попречил на нашите герои да изпълнят задълженията си \". Критиката от Елууд, бивш военен, идва след острия укор от страна на сър Никълъс Соумс, внук на сър Уинстън Чърчил. Според него Тръмп не е достоен за американски президент, той е „патетично неадекватен“, след като не може да се противопостави на атмосферните условия, „за да поднесе почестта си към загиналите“. \r\nАмериканският президент е критикуван и от американците, например бившият дипломат Никълъс Бърнс, който заяви, че е дълг на лидерите да почитат своите войници. Бен Роудс, заместник съветник по въпросите на националната сигурност при президента Барак Обама също критикува Тръмп, с думите „ времето не е извинение“.   \r\nВ неделя президентът на САЩ посети друго американско гробище в предградие на Париж.  \r\nТой е във Франция за стогодишнината от края на Първата световна война. Той се отказа от посещение на американско военно гробище, но от Белия дом съобщиха, че вместо него там са отишли други висши държави служители. Лошото време не е позволило на президентския хеликоптер да излети, а охраната е имала тревоги около бързото осигуряване на автоколона, която да пътува два часа на изток от Париж. Американският президент е избрал също така да пропусне и Парижкия мирен форум под ръководството на френския му колега Еманюел Макрон в неделя след обед.   \r\nМедиите припомнят, че миналата година мъгливото време причини сходни проблеми на охраната му, които не позволиха на Тръмп да посети демилитаризираната зона между Северна и Южна Корея. \r\n***  „А после вие се чудите защо ние, сърбите, избираме руснаците“, е заявил сръбският външен министър, след като в петък администрацията на Тръмп „промени малко позицията си по косовския проблем“. За това съобщи белградската  B92 , като се позовава както на собствени източници, така и на информация от  BETA,ТАНЮГ и ТАСС . \r\nИвица Дачич е добавил и че „все още има лобиране в полза на членството на Косово в международните организации“, нещо, на което Сърбия категорично се противопоставя.   \r\nВ края на седмицата в Белград Дачич е провел съвместна пресконференция със заместник  премиера на Руската федерация Юрий Борисов. Според сръбския дипломат № 1 за вторник в Ню Йорк се предвижда коктейл, който да се проведе под мотото „Защо Косово трябва да се присъедини към Интерпол“. \r\n„Първа ще поздрави участниците в срещата Ники Хейли, която напусна поста американски посланик в ООН“, а после ни питат „защо сме с руснаците?“ Е, добре, с кого очаквате да сме? Ние сме с нашите приятели?“, медиите цитират Ивица Дачич. Освен това той е критикувал онези западни държави, които лобират за членството на Косово в Интерпол, но не либерализират визовия режим с Прищина.    \r\nС Юрий Борисов двамата са обсъждали и подробности около предстоящата визита на президента Владимир Путин в Сърбия.", "date": "2018.11.12", "title": "Преглед  на международните новини до 6 часа (Агенция „Фокус“)"}
{"url": "http://www.focus-news.net/news/2018/11/12/2589178/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Сутринта по поречието на Дунав ще има значителна ниска слоеста облачност и видимостта ще е намалена. На места там ще преръми. Над по-голямата част от страната ще е предимно слънчево. В източните райони около обяд облачността ще се разкъса и видимостта ще се подобри. Ще духа слаб предимно северен вятър. Минималните температури ще са между минус 2° и 3°, в източните райони до 6°, максималните - между 13° и 18°. Ограничения за товарни автомобили:   \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДо 20.12.2018 г. движението от км 14+270 до км 20+660 в посока Бургас се осъществява двупосочно в платното посока София поради ремонтни-възстановителни дейности на виадукти при км 17+440 и км 18+140. Движението. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София.  \r\nДо 30.11.2018 г. движението в участъка от км 34+980 до км 41+560 се осъществява двупосочно в платното за Пловдив в района на Ихтиман поради ремонтно-възстановителни дейности на виадукти при км 37+390 и км 38+240.  \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч до 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 се осъществява двупосочно в платното посока Бургас поради ремонт на пътно съоръжение над р. Елшишка до 26.11.2018 г. \r\nОбласт Стара Загора: \r\nДо 16.11.2018 г. движението в посока Бургас от км 170 до км 186 се осъществява само в изпреварващата лента поради извършване на ремонт на асфалтовата настилка.  \r\nАМ „Хемус“:  \r\nОбласт София:  \r\nДо 15.11.2018 г. движението в участъка от км 6+790 до км 11+850 се осъществява двупосочно в платното в посока София поради ремонтни дейности по виадукт при км 9+360. Движението. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София.  \r\nДо 20.12.2018 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 20.12.2018 г. движението от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.  \r\nДо 20.12.2018 г. е ограничено движението за МПС над 12 тона в двете посоки от км 30+260 до км 47+060 /от п.в. „Витинска река“ до п.в. Ботевград/ поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. „Витинска река“ – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград.  \r\nДо 15.12.2018 г. движението от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920.  \r\nДо 15.12.2018 г. движението в участъка от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nНа 12.11.2018 г. от 10 до 15 часа движението по АМ \"Хемус\" при Ябланица от км 74+040 до км 79+300 е ограничено поради ремонтни дейности. Трафикът се отклонява по път I-3 Ботевград - Ябланица. \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения до 15.11.2018 г. \r\nОбласт Варна: \r\nДо 30.11.2018 г. движението по АМ ,,Хемус” от км 375+800 (п.в. Невша) до км 381+500 (п.в. Млада Гвардия) посока Варна – София се осъществява в едно платно двупосочно, поради ремонтни дейности на асфалтовата настилка. Затваря се слизането от АМ ,,Хемус” към Невша и Белоградец на п.в. Невша. Трафикът се пренасочва през с. Млада Гвардия. Затваря се качването в посока София от п.в. Невша. Движението се пренасочва по път I-2 Русе – Варна като могат да се качат на АМ ,,Хемус” на п.в. ,,Каспичан”.   \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка до 23.12 2018 г. \r\nАМ „Люлин“:  \r\nДвижението по АМ „Люлин“ в посока София от втори тунел \"Люлин\" до първи тунел \"Мало Бучино\" от км 7+100 до км 12+860 се осъществява с повишено внимание поради ремонтни дейности в аварийната лента свързани с изтичане на кална маса и опасност от срутване на скална маса на пътното платно при км 9+600 до 20.11.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т - целогодишно; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета - целогодишно; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин:  \r\nДвижението по път I-1 Дунавци – Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516.  \r\nОбходен маршрут: За МПС над 12 т:  \r\n- За движещите се в посока Видин – Монтана: по път I-1/Е-79/ при пътно кръстовище „Дунавци” /км 19+783/ се отклоняват в ляво по  път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Ружинци“ с път  I-1/Е79/ и продължават в ляво в посока Монтана; \r\n- За движещите се в посока Монтана – Видин: по път I-1/Е-79/ при пътно кръстовище „Ружинци” /км 62+758/ се отклоняват в дясно по  път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Тополовец“ с път III-112, по път III-112 Добри дол – Дреновец – граница Монтана до пътно кръстовище „Добри дол“ с път II-11, по път II-11  – Симеоново – Ботево – Арчар – Лом до пътно кръстовище „Дунавци“ с път I-1/Е-79/ и се продължава в дясно в посока Видин. Срок до 30.11.2018 г. \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер –Вършец. Срок до 22.11.2018 г.; \r\nДо 21.11.2018 г. движението в участъка от км 73+542 до км 101+300 се осъществява в една лента поради ремонтни дейности по мостово съоръжение. Участъкът е сигнализиран с пътни знаци.  \r\nОбласт София: \r\nДвижението в участъка от км 200+000 до км 212+000 Ботевград – София се осъществява с повишено внимание поради частични ремонтни дейности по пътното тяло. Срок до 30.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Враца: \r\nДвижението по път I-1 Враца – Ботевград в участъка от с. Руска Бела до с. Ребърково се извършва в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок 12.11.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Плевен: \r\nДвижението по път I-3 Бялa - Ботевград в участъка Ясен-Долни Дъбник от км 104+000 до км 106+000 се извършва с регулирано движение поради ремонтни дейности – частично  ръчно асфалтиране. Срок до 12.11.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Стара Загора:  \r\nДвижението в участъка Стара Загора – Ягода от км 213+800 до км 225+600 се се осъществява при стесняване на една от лентите за движение поради косене на тревни площи. Движението на МПС в района се регулира от сигналисти. Срок до 15.11.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\nДвижение с повишено внимание по път I-6 от км 477+000 до км 480+000 в участъка Съдиево-Миролюбово поради  извършване на  ремонтни дейности по асфалтовата настилка /машинен кърпеж/.Организацията на движение е сигнализирана с пътни знаци. Срок до 12.11.2018 г. \r\nОбласт Стара Загора: \r\nДвижението по път I-6 Казанлък – Сливен при км 319+600 до км 52+400 се извършва със стесняване на една от лентите за движение поради рязане и косене на тревни площи. Движението на МПС се регулира от сигналисти. Срок до 15.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 12.11.2018г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 18.11.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 15.11.2018 г.; \r\nПът III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 15.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\n Път ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nПът III-7909: Движението по път III-7909 в участъка Равнец – Трояново от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 12.11.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.11.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 15.11.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-623: Движението по път ІІІ-623 в участъка село Мламолово – Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец от км 9+800 до км 9+850е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът II-35: Движението по път II-35 Ловеч – Троян от км 70+000 до км 72+000 се извършва с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 12.11.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\n За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 20.11.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. За МПС до 10 т движението се извършва с ограничение на скоростта до 30 км/ч.  \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г. \r\nПът II-81: Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. Срок до 15.11.2018 г. \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 12.11.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности:  \r\nПът II-63: Движението по път II-63 Брезник – Трън от км 42+200 до км 42+800 се осъществява с повишено внимание поради ремонтни дейности. Стеснена е една от лентите за движение. Срок до 03.12.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 12.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 12.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 12.11.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Средногорци – Рудозем от км 126+040 до км 126+272 се осъществява в една лента поради ремонтни дейности. Движението през деня се контролира от регулировчици, през нощта от светлинна сигнализация и светофари. Срок до 26.11.2018 г.  \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.11.2018 г.; \r\nПът ІІІ-866: Движението по път ІІІ-866 Девин – Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив) се извършва с повишено внимание съобразно въведената временна организация на движение при извършване на строителна дейности. Срок до 15.11.2019 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 30.11.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът III-813: Движението по път III-813 /Годеч - Драгоман/  между селата Прекръсте и Каленовци е ограничено в светлата част на деня поради ремонтни дейности по пътното тяло. Срок до 13.11.2018 г. \r\nОбходен маршрут: път III-8103 Драгоман - Цръклевци - Бучин проход. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nПът II-16: Движението по път II-16 София – Своге от км 50+800 до км 75+410 и в двете посоки се осъществява с повишено внимание поради полагане на маркировка в светлата част на денонощието. Движението се регулира от служители на пътна полиция. Срок 12.11.2018 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 16.11.2018 г \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 12.11.2018 г. \r\nПът II-813: Движението по път III-813 Годеч – Драгоман при с. Беренде от км 17+000 до км 20+000 се осъществява с повишено внимание поради ремонтни дейности по пътното тяло в светлата част на денонощието. Срок до 30.11.2018  г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът II-66: Движението по път II-66 Чирпан – Богомилово от км 72+640 до км 99+000 се осъществява двупосочно със стесняване на една от лентите за движение поради  косене на тревни площи. Движението в района се регулира от сигналисти. Срок до 20.11.2018 г. \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 15.11.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.03.2019 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 15.11.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.11.12", "title": "Актуална пътна обстановка"}
{"url": "http://www.focus-news.net/news/2018/11/12/2589179/predstoyashti-sabitiya-v-stranata-za-12-noemvri-agentsiya-fokus.html", "text": "*** \r\nОт 10.30 часа президентът Румен Радев ще бъде на посещение в 61-ва Стрямска механизирана бригада в Карлово. Президентът ще приеме строя на почетния караул, след което ще се срещне с личния състав и ще разгледа въоръжението, техниката и войсковото оборудване на бригадата. Румен Радев ще поднесе цветя пред паметника на загиналите воини във войните за национално обединение от 1912-1918 \r\n*** \r\nОт 19.30 часа на церемония в Софийската опера и балет президентът Румен Радев ще връчи наградата на единадесетото издание на конкурса „Мениджър на годината“.  \r\n*** \r\nОт 11.30 часа в аудитория 128 на Икономически университет - Варна вицепрезидентът Илияна Йотова организира Студентска лаборатория „Перспективи за развитие с българска диплома“. Събитието е първото от поредица срещи, които вицепрезидентът планира със студенти от български произход, които учат във висши учебни заведения в страната по ПМС №103 и ПМС №228. \r\n*** \r\nОт 09.00 часа в София Хотел Балкан ще се проведе конференция „В търсене на съгласувана сигурност за растеж и просперитет: Стълб за стабилността в Европа“. Участие ще вземат вицепремиерът и министър на външните работи Екатерина Захариева, ръководителят на представителството на ЕК в България Огнян Златев, европейският комисар по вътрешен пазар, промишленост и предприемачество Елжбета Биенковска и др.  \r\n*** \r\nМинистрите на туризма Николина Ангелкова и на труда и социалната политика Бисер Петков ще участват в заседанието на Междуведомствения съвет за кадрите в туризма в Гранд хотел „София” в столицата. Очаква се да се проведе брифинг в 12.15 часа в зала „Триадица“ на хотела. \r\n*** \r\nОт 17.30 часа министърът на образованието и науката Красимир Вълчев ще бъде гост на празника по случай 75 години от създаването на ПГСАГ в държавната опера в Стара Загора. В 17.15 часа е предвидено кратко изявление. Преди това министърът ще посети Казанлък, Мъглиж и Гурково. Посещението включва работни срещи с кметове, с директори на училища и детски градини, както и с работодатели, ангажирани с развитието на професионалното образование.  \r\n*** \r\nОт 09.00 часа заместник-министърът на образованието и науката Деница Сачева ще участва в първата Международна конференция на тема „Допълваща и алтернативна комуникация в парк-хотел „Москва“ в София.  \r\n*** \r\nОт 09.30 часа в Sofia Event Center ще започне  конференцията „(Р)Еволюция в журналистиката: Медийни иновации в Централна и Източна Европа“, организирана от Асоциацията на европейските журналисти-България. \r\n*** \r\nОт 10.00 часа в зала „Галерия“ на Националния студентски дом министърът на Българското председателство на Съвета на ЕС 2018 Лиляна Павлова ще открие международен младежки семинар на тема „Насърчаване на младежкото участие в изборите за Европейски парламент”.  \r\n*** \r\nОт 10.00 часа до 14.00 часа в Парк хотел „Москва“ в зала „Киев“ ще се проведе среща дискусия под надслов „Семейство и диабет“.  \r\n*** \r\nОт 10.30 часа в Националния център по заразни и паразитни болести (НЦЗПБ) ще се проведе пресконференция по повод стартирането на Световната седмица, посветена на осведомеността за отговорно прилагане на антибиотиците 12 - 18 ноември 2018 г. \r\n*** \r\nОт 11.00 часа в Аулата на Ректората проф. Уилям Корниш от Университета Кеймбридж, Великобритания, ще бъде удостоен с почетното звание „доктор хонорис кауза“ на Софийския университет „Св. Климент Охридски“.  \r\n*** \r\nОт 11.00 часа 10-и въззивен състав на Софийския градски съд ще заседава по делото срещу Константин К. (чл. 343Б, ал.1 НК). \r\n*** \r\nОт 11.30 часа в Резиденцията на посланика на Италия (ул. „Цар Освободител“ 11) ще се проведе пресконференция във връзка с Третото и здание на Седмицата на италианската кухня по света. \r\n*** \r\nОт 12.00 часа в Националния пресклуб на БТА ще се проведе пресконференция на ръководството на  ПП „Движение България на гражданите” (ДБГ), на която ще бъде представена на готовността на ДБГ за евроизборите през следващата година и възможностите за партньорство с други формации. Ще бъде обявена и оценката на партията по проектобюджета за 2019 г. \r\n*** \r\nОт 13.30 часа 30-и състав на Софийския градски съд ще заседава по делото срещу  Мирослав Боршош и Валентин Кръстев, обвинени за длъжностно присвояване в особено големи размери, при което е ощетен НДК, чл. 206 НК. \r\n*** \r\nОт 18.00 часа в Галерията на Съюза на българските художници ще бъде представена юбилейна изложба живопис на Валентин Колев. \r\n*** \r\nОт 18.30 часа в галерия „Алма Матер“ в северното крило на ректората Софийския университет ще бъде открита изложбата „Някои го предпочитат аналогово“ на Добрин Атанасов и Любен Кулелиев. \r\n*** \r\nОт 18.30 часа в клуб „Ялта“ ще се проведе сподгряващо събитие за шестата Нощ на театрите - Pecha Kucha Nigh.  \r\n*** \r\nОт 20.00 часа в Зала 1 на НДК ще се проведе спектакълът на Васил Петров „Синатра: Вегас“ 2. \r\n*** \r\nОт 10.00  часа в зала „Петя Дубарова” на Културен център „Морско казино” в Бургас ще се проведе пресконференция на командира на Втората постоянна противоминна група на НАТО и командирите на кораби, участващи в учението. \r\n*** \r\nОт 17.30 часа във фоайето на Областна администрация ще бъде официално открита изложбата „Бургас в европейската картография“, която ще покаже редки и непоказвани исторически карти, непознати в България до този момент.От 18.00 часа в сградата на Областна администрация ще се проведе концерт под наслов „Музиката на Европа – говорим на един език“. \r\n*** \r\nОт 10.00 до 12.00 часа в клуба на ПП ГЕРБ на ул. „Г. Бенковски” 1 във Варна народният представител Владимир Вълев ще се срещне с граждани.  \r\n*** \r\nОт 13.30 часа в централата на БСП на ул. „Македония” 33 народните представители от  ПГ „БСП за България“ проф. Анелия Клисарова и Иван Иванов ще проведат приемна за граждани.  \r\n*** \r\nОт 13.30 часа в двора на УМБАЛ „Св. Марина”, пред онкологията (ул. „Христо Смирненски“ 1), представители на биофармацевтична компания и лекари от лечебното заведение, ще засадят дървета, като част от инициативата „Здравето на природата е твоето здраве“. По време на събитието доц. д-р Николай Цонев, завеждащ Клиника по медицинска онкология, ще представи актуални данни за разпространението, диагностиката и лечението на рака на белия дроб за България и света. \r\n*** \r\nОт 18.00 часа пред Община Варна трябва да започне пореден протест срещу цените на горивата и в подкрепа на искането на майките на деца с увреждания за оставката на вицепремиера Валери Симеонов. \r\n***  \r\nОт 12.00 часа в пресклуба на БТА ще се състои пресконференция на народните представители от БСП от великотърновския избирателен район с коментар по актуални политически въпроси и представяне на алтернативен „Бюджет – 2019“.  \r\n***  \r\nОт 14.00 часа в ресторант „Аз и Ти“ над парка в квартал „Кольо Фичето“ народният представител Весела Лечева ще проведе приемна с граждани.   \r\n***  \r\nОт 18.30 часа в Клуб 7 ще бъде представена книгата „Лекарство срещу рак“ на Елена Христова.  \r\n***  \r\nОт 19.00 часа в МДТ „Константин Кисимов“ ще бъде представена втората премиера на „Вражалец“.  \r\n***  \r\nОт 19.30 часа в Клуб 7 ще се проведе среща с диетолога Атанас Узунов. \r\n*** \r\nОт 09.00 до 17.00 часа в Община Видин фондация АДРА - България ще извърши безплатни прегледи на жени, на възраст 45 - 65 години, с цел ранно диагностициране и превенция на остеопороза.  \r\n*** \r\nОт 07.30 до 12.30 часа в офиса на ПП ГЕРБ ще се проведе кампания за безплатно измерване на кръвната захар, организирана от ГЕРБ - Добрич. \r\n*** \r\n09.00 часа в малката заседателна зала на Община Добрич ще се състои кметска оперативка.  \r\n*** \r\nОт 09.30 часа в Младежкия център ще се проведе неформално обучение на тема „Свобода и насилие“ с ученици от ПГТОЛП.  \r\n*** \r\nОт 19.00 часа в концертна зала „Добрич“ ще се играе мюзикълът „Бразилски нощи“.  \r\n*** \r\nОт 11.00 часа в Заседателната зала на Община Козлодуй ще се проведе заключителната пресконференция за представянето на проект „Обновяване и внедряване на мерки за енергийна ефективност в жилищни сгради в гр. Козлодуй“.  \r\n*** \r\nОт 10.30 часа кабинета на обществения посредник на Кюстендил Васил Иванов ще се състои пресконференция.  \r\n*** \r\nОт 14.00 часа във фоайето на читалище „Братство“ ще бъде открита изложбата „Есенни мотиви“. \r\n*** \r\nОт 09.00 часа в залата на Общинския съвет ще се проведе заседание.  \r\n*** \r\nОт 09.30 часа в зала 10 на Окръжния съд ще се проведе заседание по делото срещу Рангел Т., обвинен в това, че при управление на МПС по непредпазливост е причинил смъртта на две лица, както и средна телесна повреда на трето лице.  \r\n*** \r\nОт 11.00 часа на британските гробове на Пловдивските централни гробища ще се проведе възпоменателна церемония в памет на загиналите военнослужещи и цивилни и навършването на 100 години от края на Първата световна война. \r\n*** \r\nОт 18.00 часа Регионалният природонаучен музей в Пловдив ще отбележи 3 години от създаването на първия и единствен дигитален 3D планетариум у нас. \r\n*** \r\nОт 14.30 часа етаж в залата на Общински съвет – Разград ще бъдат наградени победителите в конкурса за есе, организиран от Районно управление - Разград, по повод професионалния полицейски празник „Ако бях полицай“. В него със свои творби се включиха 39 деца от 6 учебни заведения в общините Разград и Цар Калоян.  \r\n*** \r\nОт 14.00 часа в Зала 1 на Община Свищов ще се проведе информационна среща, посветена на възможности за финансиране на различни проекти от Европейския съюз. \r\n*** \r\nОт 19.00 часа в Драматичния театър ще се играе постановката „Укротяване на опърничавата“.  \r\n*** \r\nОт 19.30 часа в бирария „Колобри на бирата“ (Beer Kolobars) ще се проведе третото издание на инициативата „Приказки за Стара Загора“. \r\n*** \r\nОт 11.00 часа в Регионалния пресклуб на БТА ще се проведе пресконференция на председателя на организационния комитет на Десетия международен есенен турнир по информатика „Джон Атанасов“ в Шумен Бисерка Йовчева по повод предстоящата надпревара.", "date": "2018.11.12", "title": "Предстоящи събития в страната за 12 ноември (Агенция „Фокус“)"}
{"url": "http://www.focus-news.net/news/2018/11/12/2589180/nimh-nad-po-golyamata-chast-ot-stranata-shte-bade-predimno-slanchevo-s-maksimalni-temperaturi-mezhdu-13-i-18.html", "text": "Днес над по-голямата част от страната ще бъде предимно слънчево. В сутрешните часове над Източна България и по поречието на Дунав ще има ниска слоеста облачност или мъгла. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) при Българската академия на науките (БАН) . На отделни места там ще преръми. Около обяд облачността ще се разкъса, а видимостта ще се подобри. Ще духа слаб предимно северен вятър. Максималните температури ще са между 13° и 18°, за София – около 16°. Атмосферното налягане е по-високо от средното за месеца и през деня ще се задържи без промяна. \r\nНад Черноморието преди обяд ще има разкъсана, често значителна облачност, а след обяд ще бъде предимно слънчево. Ще духа слаб до умерен предимно северен вятър, който след обяд ще се ориентира от югоизток. Максималните температури ще са  16 - 18°. Температурата на морската вода ще е 15 - 16°. Вълнението на морето ще е 1 - 2 бала.   \r\nВ планините ще бъде предимно слънчево. Ще духа умерен вятър от север-североизток. Максимална температура на височина 1200 метра около 13°, на 2000 метра – около 7°.", "date": "2018.11.12", "title": "НИМХ: Над по-голямата част от страната ще бъде предимно слънчево с максимални температури между 13° и 18°"}
{"url": "http://www.focus-news.net/news/2018/11/12/2589182/predstoyashti-mezhdunarodni-sabitiya-za-12-noemvri-agentsiya-fokus.html", "text": "Международна конференция за Либия \r\n*** Лидерите на Северен и Южен Кипър откриват нов ГКПП \r\n*** Австрия отбелязва 100-годишнината от основаването си \r\n*** Главният преговарящ за Брекзит от страна на ЕС Мишел Барние ще запознае министри от страните-членки с хода на преговорите с Лондон \r\n*** Изказване на председателят на Европейската комисия Жан-Клод Юнкер на икономически форум в Берлин \r\n*** Пленарна сесия на Европейския парламент \r\n*** Президентът на Афганистан Ашраф Гани ще изнесе видеообръщение пред аудитория от Университета Джонс Хопкинс \r\n*** Започва форумът на високо равнище на Асоциацията на страните от Югоизточна Азия \r\n*** Парламентът на Виетнам ще ратифицира ТТП \r\n*** Вицепрезидентът на САЩ Майк Пенс пристига на посещение в Япония \r\n***", "date": "2018.11.12", "title": "Предстоящи международни събития за 12 ноември ( Агенция „Фокус“ )"}
{"url": "http://www.focus-news.net/news/2018/11/12/2589181/prezidentat-rumen-radev-shte-poseti-61-va-stryamska-mehanizirana-brigada-v-karlovo.html", "text": "Президентът и върховен главнокомандващ на Въоръжените сили Румен Радев ще посети 61-ва Стрямска механизирана бригада в Карлово. Това съобщиха от  Прессекретариата на държавния глава . В 10.30 часа президентът ще приеме строя на почетния караул, след което ще проведе среща с личния състав и ще разгледа въоръжението, техниката и войсковото оборудване на бригадата. Румен Радев ще поднесе цветя пред паметника на загиналите воини във войните за национално обединение от 1912 -1918 г.  \r\nПо късно през деня от 19.30 часа на церемония в Софийската опера и балет президентът Румен Радев ще връчи наградата на единадесетото издание на конкурса „Мениджър на годината“.", "date": "2018.11.12", "title": "Президентът Румен Радев ще посети 61-ва Стрямска механизирана бригада в Карлово"}
{"url": "http://www.focus-news.net/news/2018/11/12/2589183/vitseprezidentat-iliyana-yotova-shte-se-sreshtne-vav-varna-s-chuzhdestranni-studenti-ot-balgarski-proizhod.html", "text": "От 11.30 часа в аудитория 128 на Икономически университет - Варна вицепрезидентът Илияна Йотова организира Студентска лаборатория „Перспективи за развитие с българска диплома“. Това съобщиха от  Прессекретариата на държавния глава . Събитието е първото от поредица срещи, които вицепрезидентът планира със студенти от български произход, които учат във висши учебни заведения в страната по ПМС №103 и ПМС №228. \r\nИзборът да учат в България, възможностите за реализация, трудностите, които срещат – това ще бъдат сред основните теми на разговора в понеделник със студенти от Икономически университет - Варна, Технически университет - Варна, Медицински университет „Проф. д-р Параскев Стоянов“, Висше военноморско училище „Никола Йонков Вапцаров“.", "date": "2018.11.12", "title": "Вицепрезидентът Илияна Йотова ще се срещне във Варна с чуждестранни студенти от български произход"}
{"url": "http://www.focus-news.net/news/2018/11/12/2589169/anadolu-agency-sto-godini-primirie-erdogan-aktsentira-varhu-globalniya-mir.html", "text": "Турският президент Ердоган e написал статия за френския всекидневник  Le Figaro  по повод 100 годишнината от края на Първата световна война, информира агенция  Anadolu Agency .  \r\n„Борбата на Турция с терористичните организации представлява необходимо условие за сигурността на европейските нации“, се казва в нея.   \r\n\"Възраженията, които имаме срещу споразумението Сайкс-Пико, за нашия регион и усилията ни да водим битка с терористични организации като ИД, ПКК и ФЕТО, са израз на нашето уважение към съседите ни и представляват необходимо предварително условие за гарантиране на сигурността на европейските народи, от които Турция е част“, пише Ердоган.   \r\nСпоразумението Сайкс-Пико от 1916  полага основите за сегашните граници в Близкия изток, след падането на Османската империя.   \r\nВ деня, когато се отбелязва краят на Първата световна война, Ердоган казва, че „не е възможно да се твърди, че конфликтът е приключил“.  \r\n\"Напреженията вътре в страната, заплахата от засилващ се терор и задълбочаване на нестабилността, които са налице през последните години в южните съседи на Турция, Сирия и Ирак, успоредно със системните принудителни изселвания, на които от десетилетия сме свидетели в Палестина, са сред ясните индикатори за тази ситуация“, отбелязва той в статията си.   \r\nСпоред него след като границите са били начертани на масата от великите световни сили след края на Първата световна война, са се появили „ проблемни политически единици“. \r\n\"Неспособността на тези проблемни единици да изградят силни връзки с обществата, които управляват, превърнаха Близкия изток и Северна Африка в региони, които ще се запомнят с авторитарните си режими през целия 20-ти век\".  \r\nЕрдоган отбелязва, че най-важният урок, който трябва да се започни от Първата световна война, е колко трудно е да се установи траен мир.   \r\nТой казва, че Турция ще продължи да работи за постигане на своята цел - да стане пълноправен член на ЕС, който той определя като „най-важен мирен проект“ в историята на континента.   \r\nВ същото време Турция ще продължи да допринася за мира и стабилността,  \" като подкрепя представителните, демократични и либерални правителства в Близкия изток\", завършва статията си за френския  Le Figaro  турският държавен глава.  Ивелина Ватова", "date": "2018.11.12", "title": "Anadolu Agency: Сто години примирие: Ердоган акцентира върху глобалния мир"}
{"url": "http://www.focus-news.net/news/2018/11/12/2589171/a1on-makedoniya-tachi-poluchi-palna-podkrepa-ot-tramp-za-dogovora-sas-sarbiya.html", "text": "Президентът на Косово Хашим Тачи обяви в неделя, че се е срещнал с американския президент Доналд Тръмп и е получил неговата пълна подкрепа за договора със Сърбия. За това съобщава кореспондентът на македонската агенция  МИА  от Прищина, цитиран от  местната електронна медия  А1On . \r\nКосовските медии отбелязват, че в съобщението никъде не се споменава за „корекция на границите“ със Сърбия, за които по-рано се твърдеше, че има подкрепата на Вашингтон.  \r\nКосовският президент е в Париж в повод тържествата, с които се отбелязва 100-годишнината от края на Първата световна война.  Ивелина Ватова", "date": "2018.11.12", "title": "А1On (Македония): Тачи получи пълна подкрепа от Тръмп за договора със Сърбия"}
{"url": "http://www.focus-news.net/news/2018/11/12/2589188/ekathimerini-nov-alians-za-sigurnost-v-iztochnoto-sredizemnomorie-i-blizkiya-iztok.html", "text": "Нов алианс за сигурност, в който ще влизат и САЩ, се подготвя в района на Източното Средиземноморие и Близкия изток, според анализаторите, съобщава гръцкото електронно издание  Ekathimerini .  \r\nОчаква се структура от този тип да се основава предимно на тристранните партньорства, които Гърция и Кипър в последните години сключиха с Израел, Йордания и Египет.   \r\nРазвитието на идеята се очаква да се обвържи с усилията на Вашингтон да поддържа енергийната сигурност на Европа, като се разработи диверсифицирана система от пътища за доставки.   \r\nШансовете за материализирането на насърчения от САЩ план ще бъдат преценявани по време на двете срещи на високо равнище, които следващият месец ще се състоят между лидерите на Гърция, Кипър и Йордания (19 декември), а на 20 декември в Ерусалим – между Гърция, Израел и Кипър.  Ивелина Ватова", "date": "2018.11.12", "title": "Ekathimerini: Нов алианс за сигурност в Източното Средиземноморие и Близкия изток"}
{"url": "http://www.focus-news.net/news/2018/11/12/2589187/ministar-lilyana-pavlova-shte-otkrie-mezhdunaroden-mladezhki-seminar.html", "text": "Министър Лиляна Павлова ще открие международен младежки семинар на тема “Насърчаване на младежкото участие в изборите за Европейски парламент” в Националния студентски дом от 10.00 часа, съобщиха от  организаторите.  Семинарът се организира от Националната студентска конфедерация по програма “Еразъм+” на ЕС от 11 до 18 ноември 2018 г. с подкрепата на Националния студентски дом, Съюза на европейските федералисти и Европейското движение в България. Проектът има за цел да се информира новото европейско поколение как работят европейските институции и правата и задълженията, които носи европейското гражданство, за да се насърчи участието му в изборите за Европейски парламент и да се повиши избирателната активност. \r\nУчастниците ще получат практически умения как да комуникират ЕС към младите граждани и ще изградят капацитет за организиране на информационни събития по време на предизборната кампания. Идеите и знанията, получени по време на семинара ще бъдат използвани от всеки един участник на местно равнище и така ще се постигне мултипликационен ефект. \r\nНеобходимостта от информираност относно процесите в ЕС, който е изправен пред най-голямото предизвикателство в историята си, както и от приближаване на европейските институции до гражданите и преодоляване на демократичния дефицит на съюза прави темата на семинара особено актуална. \r\nПолитици, служители на европейските институции, дипломати и журналисти ще помогнат на младите хора да изградят умения за европейска комуникация. \r\nСъбитието ще се състои в зала „Галерия” на Националния студентски дом от 10.00 часа.", "date": "2018.11.12", "title": "Министър Лиляна Павлова ще открие международен младежки семинар"}
{"url": "http://www.focus-news.net/news/2018/11/12/2589185/ministrite-na-turizma-nikolina-angelkova-i-na-truda-i-sotsialnata-politika-biser-petkov-shte-otkriyat-zasedanieto-na-mezhduvedomstveniya-savet-za-kadrite-v-turizma.html", "text": "Министърът на туризма Николина Ангелкова и министърът на труда и социалната политика Бисер Петков ще участват в заседанието на Междуведомствения съвет за кадрите в туризма, което ще се проведе в Гранд хотел „София” в столицата. Това съобщиха от пресцентъра на  Министерство на туризма . \r\nВ работата на съвета ще се включат представители на Агенцията по заетостта, Националната агенция за професионално образование и обучение, Центъра за развитие на човешките ресурси, туристически сдружения, работодателски организации, висши учебни заведения и др.", "date": "2018.11.12", "title": "Министрите на туризма Николина Ангелкова и на труда и социалната политика Бисер Петков ще открият заседанието на Междуведомствения съвет за кадрите в туризма"}
{"url": "http://www.focus-news.net/news/2018/11/12/2589184/mkd-makedoniya-titanik-se-otlaga-v-ponedelnik-gruevski-nyama-da-doyde-v-sada.html", "text": "Вечерта в неделя съдът в Скопие обяви, че решението за излежаване на присъдата по делото „Танк“ – оказване на влияние за покупка на луксозен правителствен мерцедес за 600 000 евро, бившият премиер на Македония и председател на ВМРО-ДПМНЕ Никола Груевски, трябва да получи в понеделник, съобщи македонската медия  МКД .  \r\nТогаво трябваше да се гледа другото дело, по което Груевски е обвиняем – „Титаник“, за изборни злоупотреби. Заседанието за това дело обаче се отложи за сряда, тъй като се надяват до тогава да намерят Груевски. Досега не са успели да му връчат призовката. В петък съдебните куриери са се опитвали да го открият на обявения адрес, но безуспешно.  \r\nПо първото дело присъдата е две години. В сряда, 14 ноември, Груевски трябва да се яви в затвора в скопския квартал Шуто Оризари.  Ивелина Ватова", "date": "2018.11.12", "title": "МКД (Македония): „Титаник” се отлага, в понеделник Груевски няма да дойде в съда"}
{"url": "http://www.focus-news.net/news/2018/11/12/2589177/mkd-makedoniya-i-chetvartata-konstitutsionna-promyana-mina-v-parlamentarnata-komisiya.html", "text": "Парламентарната Комисия по конституционни въпроси в Скопие прие с девет гласа „за“, пет – „против“ и нито един „въздържал се“ и четвъртото предложение за промяна на Конституцията, съобщи в неделя късно след обед македонската медия  МКД .  \r\n С четвъртото предложение за промени се предлага наред с потвърждаване на македонската идентичност, да се защитават и правата, и интересите на македонските граждани, които живеят зад граница, и на техните връзки с Родината.   \r\nВ предишните дни парламентарната Комисия обсъди и одобри първите три допълнения и изменения на Основния закон на държавата. В тях се предлага името Република Македония да се замени с Република Северна Македония във всички конституционни текстове, като изключение се прави само за чл. 36, тъй като в него се съдържат исторически аспекти. Второто предложение е в Преамбюла на конституцията текстът за решенията на АСНОМ (Антифашистко събрание за народно освобождение на Македония, 1944 г. – бел. ред.) да се замени с Прогласа на АСНОМ и да се добави Охридският рамков договор.  Третото предложение е насочено към създаване на нов текст, свързан със суверенитета, териториалния интегритет и политическата независимост на  съседните държави.   \r\nДебатите по измененията и допълненията на Конституцията започнаха на 7 ноември и се предвиждаше да траят 12 дни.  Пленарното парламентарно заседание, на което трябва те да бъдат обсъдени, е планирано за 1 декември. Според процедурата решението за обсъждане на предложените промени се приема с просто мнозинство или с 61 депутатски гласа. Предвижда се открита пленарна дискусия, преди която правителството на Зоран Заев трябва да изготви предложение за конституционните изменения и допълнения и отново да ги внесе в Народното събрание. На свой ред депутати с две трети мнозинство или с 80 гласа са длъжни да решат дали да нужни промени в конституцията. След това целият пакет се гласува наново пак при мнозинство от две трети, като за изменението и допълнението на Преамбюла освен две трети мнозинство е нужно и т. нар. Бадентерово мнозинство, т.е. над половината депутати от двете големи етнически общности, македонци и албанци.  Ивелина Ватова", "date": "2018.11.12", "title": "МКД (Македония): И четвъртата конституционна промяна мина в парламентарната Комисия"}
{"url": "http://www.focus-news.net/news/2018/11/12/2589191/blagoevgrad-shofyorite-tryabva-da-se-dvizhat-s-povisheno-vnimanie-v-rayona-na-kresnenskoto-defile-i-prohoda-predel-poradi-povishena-opasnost-ot-padashti-kamani.html", "text": "Шофьорите да се движат с повишено внимание в района на Кресненското дефиле и прохода Предел поради повишена опасност от падащи камъни. Това съобщи за  Радио „Фокус“ - Пирин  дежурният служител в Областно пътно управление - Благоевград. С нормална интензивност е трафикът по главен път Е-79, второкласен път-19 Симитли - Гоце Делчев и АМ „Струма“ в участъка от областта. Няма регистрирани тежки пътни инциденти през изминалата нощ по пътищата, които са част от републиканската пътна мрежа. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nНатали СТЕФАНОВА", "date": "2018.11.12", "title": "Благоевград: Шофьорите трябва да се движат с повишено внимание в района на Кресненското дефиле и прохода Предел поради повишена опасност от падащи камъни"}
{"url": "http://www.focus-news.net/news/2018/11/12/2589193/api-ot-1000-chasa-do-1500-chasa-se-ogranichava-dvizhenieto-po-avtomagistrala-hemus-kray-yablanitsa-mezhdu-km-74-i-km-79.html", "text": "От 10.00 часа до 15.00 часа ще бъде ограничено движението по автомагистрала „Хемус“ край Ябланица, между км 74 и км 79. Това съобщиха от пресцентъра на  Агенция „Пътна инфраструктура“ (АПИ) . Временната организация на движението е за извършването на дейности, свързани със строителството на новия участък от автомагистралата. В този интервал движението ще се пренасочва по път I-3 Ботевград – Ябланица.", "date": "2018.11.12", "title": "АПИ: От 10.00 часа до 15.00 часа се ограничава движението по автомагистрала „Хемус“ край Ябланица между км 74 и км 79"}
{"url": "http://www.focus-news.net/news/2018/11/12/2589186/ministar-krasimir-valchev-shte-poseti-kazanlak-maglizh-i-gurkovo.html", "text": "Министърът на образованието и науката Красимир Вълчев ще посети Казанлък, Мъглиж и Гурково. Това съобщиха от пресцентъра на  Министерството на образованието и науката . Посещението включва работни срещи с кметове, с директори на училища и детски градини, както и с работодатели, ангажирани с развитието на професионалното образование. В 17.30 часа министър Вълчев ще бъде гост на празника по случай 75 години от създаването на ПГСАГ в държавната опера в Стара Загора. В 17.15 часа е предвидено кратко изявление. \r\nЗаместник-министър Деница Сачева ще участва в първата Международна конференция на тема „Допълваща и алтернативна комуникация“. Форумът стартира в 9.00 часа в парк-хотел „Москва“ в София. Целта е специалистите, работещи с хора с увреждания в България, да се запознаят с различни методи за допълваща и алтернативна комуникация. Ще бъдат представени и подходи за работа и обучение на деца с увреждания за усвояване на умения за комуникация.", "date": "2018.11.12", "title": "Министър Красимир Вълчев ще посети Казанлък, Мъглиж и Гурково"}
{"url": "http://www.focus-news.net/news/2018/11/12/2589172/reuters-netanyahu-opredeli-razgovora-si-s-putin-v-parizh-kato-mnogo-vazhen.html", "text": "Израелският премиер Бенямин Нетаняху каза, че разговарял в неделя на тържествата за честване на 100-годишнината от края на Първата световна война в Париж и че това е първата среща между двамата държавници след смъкването на руския самолет при израелска въздушна атака в Сирия през септември, съобщава  Reuters . \r\n“Разговорът с президента Путин беше добър и много делови. Дори бих го оценил като много добър,” е заявил Нетаняху пред репортерите след церемонията в Париж и е добавил, че е имал разговор и с американския президент Доналд Тръмп.   \r\nМосква обяви през октомври, че е доставила ракети „земя-въздух“ от серията С-300 на Сирия, докато Израел е обстрелвал ирански цели. \r\nДоставката е получена след като Русия, основният поддръжник на правителството в Дамаск, индиректно обвини Израел за смъкването на руския военен джет.  Ивелина Ватова", "date": "2018.11.12", "title": "Reuters: Нетаняху определи разговора си с Путин в Париж като „много важен“"}
{"url": "http://www.focus-news.net/news/2018/11/12/2589189/ombudsmanat-maya-manolova-organizira-vtora-rabotna-sreshta-za-bezopasnostta-na-patya-kray-svoge.html", "text": "Омбудсманът Мая Манолова организира в 16.00 часа в институцията втора работна среща във връзка с поетия на 22 октомври т.г. ангажимент пред гражданите на град Своге да съдейства за ясни гаранции от страна на отговорните институции за обезопасяване на път II-16 от републиканската пътна мрежа София – Мездра, в участъка гр. Нови Искър – с. Ребърково. Това съобщиха от  пресофиса на омбудсмана . \r\nПовече от 100 жители на Своге сезираха с подписка Манолова след тежкото пътнотранспортно произшествие на 25 август 2018 г., при което загинаха и пострадаха десетки хора. Гражданите настояват ресорните институции да поемат отговорност и да си свършат работата за предотвратяване на бъдещи инциденти на пътя край Своге.  \r\nПоканените да участват представители на министерствата на регионалното развитие и благоустройството, на вътрешните работи, на транспорта, информационните технологии и съобщенията, ръководството на Агенция „Пътна инфраструктура“ и на Община Своге, трябва да отчетат свършената от тях работа, както и да се набележат следващите стъпки, така че исканията на гражданите да бъдат удовлетворени. Сред тях бяха поставяне на мантинели, пътни знаци,  орязване на растителността край пътя, подновяване на маркировката и др.", "date": "2018.11.12", "title": "Омбудсманът Мая Манолова организира втора работна среща за безопасността на пътя край Своге"}
{"url": "http://www.focus-news.net/news/2018/11/12/2589195/dobrich-namalena-e-vidimostta-v-grada-zaradi-magla.html", "text": "Намалена е видимостта в града заради мъгла, предаде кореспондент на  Радио „Фокус” – Варна . Продължава ремонтът на асфалтова настилка по околовръстния път на Добрич и част от пътя за Варна. Срокът за ремонт на Околовръстния път е до 15 ноември. Частичните ремонти на асфалт по пътя Варна – Добрич, които ще продължат до края на месеца. Движението по тези пътни отсечки трябва да е с повишено внимание. Навсякъде е регулирано с пътни знаци. Няма въведени ограничения на движението на превозни средства в областта. Единствено по отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. Времето в Добрич е облачно, духа слаб вятър, пътните настилки са влажни.  \r\nЖулиета НИКОЛОВА", "date": "2018.11.12", "title": "Добрич: Намалена е видимостта в града заради мъгла"}
{"url": "http://www.focus-news.net/news/2018/11/12/2589192/premierat-boyko-borisov-shte-se-sreshtne-s-kmetove-na-malki-naseleni-mesta.html", "text": "Премиерът Бойко Борисов ще се срещне с кметове на малки населени места. Срещата е по покана на министър-председателя и на нея трябва да бъдат обсъдени исканията на кметовете на кметства, които настояват за самостоятелен бюджет и по-голяма независимост от големите общини. Те изразиха готовност да излязат на протест в столицата, но след като премиерът ги покани на разговор, протестните действия бяха отменени. Недоволството на кметовете е предизвикано от начина на финансиране на малките населени места, до които според тях не достигат нужните средства, защото остават в по-големите общини. Именно затова те искат законови промени, които да гарантират, че ще получават парите, предвидени за техните кметства в бюджета.", "date": "2018.11.12", "title": "Премиерът Бойко Борисов ще се срещне с кметове на малки населени места"}
{"url": "http://www.focus-news.net/news/2018/11/12/2589196/pregled-na-osnovnite-temi-v-starozagorskiya-pechat.html", "text": "„Ценни документи, свързани с изграждането на храм „Св. Николай” бяха спасени като по чудо и дарени на Държавния архив” е водещо заглавие от страниците на вестник  „Старозагорски новини“ . Държавен архив - Стара Загора, се сдоби с изключително важни за миналото на града документи, които касаят процеса по събиране на дарения и самото изграждане на църковния храм „Св. Николай“. Находката достигна до фонда на Архива благодарение на съобразителността на един млад старозагорец - Дамян Тодоров. Юристът по образование е познат на широката общественост от безплатните обиколки в Стара Загора, които имат за цел да популяризират историческото минало на града. Наред с невижданите до сега снимки от изграждането на църквата „Св. Николай“ Тодоров предоставя на Държавния архив оригиналния чертеж, по който строителите се водят при построяването на храма, документи, касаещи църковното настоятелство и самите дарители, както и чертеж на доизградената ограда, направен от арх. Христо Димов, за когото младият старозагорец научава, че е свързан пряко и с неговото семейство. „Това са документи, които са от църковното настоятелство на храм „Св. Николай“ и „Св. Кирил и Методий“. Документите са наистина ценни и ще бъдат включени след обработка във фонда на църковното настоятелство на храма. Сред най-ценните от тях е един от проектите, който е за изграждането. Има и две много хубави и интересни снимки - едната е от периода на изграждането на храма, който е в момент на довършване на стените, а другата е вече от олтара и изографисаните икони. До този момент ние не разполагахме със снимки от изграждането на църковния храм, за нас ще бъдат едно много ценно допълнение“, коментира за медията директорът на Държавен архив - Стара Загора, Галентин Караславов по повод стойността на дарените находки. Той призова хората, които разполагат с подобни ценности, вместо да ги държат в къщите си, да ги предоставят на Държавния архив, за да е сигурно, че ще останат за идните поколения. Оказва се, че откритите документи и чертежи с изграждането на църковния храм е можело вече да бъдат нарязани в някой от пунктовете за изкупуване на хартия или захвърлени в някой кош. Бабата и дядото на Дамян получават от свой познат три чувала с ненужни книжа и документи, които те обаче решават да прегледат внимателно. Така попадат на сравнително добре запазените проекти и документи, свързани с дарителите и изграждането на храма. Книжата са спасени и прекарват известно време в мазето на възрастните хора. \"Баба ми и дядо ми не бяха обръщали сериозно внимание на тези документи, но знаеха, че са свързани с църквата \"Св. Николай\" и събирането на пари от дарители за издигане на храма. Виждайки влечението ми към историята, в един от дните през отминалото лято ми ги предоставиха и така и аз самият научих за тях\", споделя Дамян Тодоров. Така благодарение на съобразителността на възрастните хора те попадат в ръцете на техния внук, който решава без всякакво колебание да намери най-доброто решение за тяхното съхранение и популяризиране. \"След кратко проучване къде е най-добре да бъдат предоставени тези ценни книжа, реших да се обърна към Държавен архив - Стара Загора. За мое щастие срещнах изключителна отзивчивост от хората в Архива\", обяснява младият юрист. Специалистите проучват внимателно автентичността на документите, техния произход и историческа стойност, за да заключат накрая, че това са изключително важни находки, които до този момент са били никому неизвестни. В тях ясно е посочено, че с много волни пожертвувания от страна на старозагорската общественост се стига до събирането на нужните средства и изграждането на църквата \"Св. Николай\", допълва Дамян Тодоров. Младият юрист призова българите да обръщат по-сериозно внимание на автентичните първоизточници, каквито са архивните документи, чрез които се събират частите на нашата истинска история, с която днес се гордеем.  \r\n„Хиляди блокираха движението в Стара Загора и АМ „Тракия“ е друго заглавие от страниците на изданието. Близо 3000 старозагорци се включиха в планирания в неделя протест, насочен срещу високите цени на горивата, ниските доходи и предложенията, касаещи промяна в ценообразуването на застраховката \"Гражданска отговорност\". Протестиращите обявиха гражданско неподчинение заради високите цени на горивата и ниските доходи. Точно в 11 часа недоволните се събраха на бул. \"Св. Патриарх Евтимий\", в затворения поради ремонт на надлеза участък между ул. \"Христо Ботев\" и ул. \"Братя Жекови\". Мястото обаче се оказа недостатъчно, за да побере хората, които с личните си автомобили бяха дошли да изразят несъгласието си с високите цени и ниските доходи. С викове \"Искаме промяна\", \"Много сме, силни се\" и \"Оставка\", с надути клаксони и развети знамена протестиращите поеха към северната част на града, където предварително с полицията бе уточнено, че ще блокират движението. Към шествието през града се присъединиха и други недоволни от високите цени на горивата. След като колоната от автомобили стигна до паркинга на езерото \"Загорка\", с пешеходен поход протестиращите се отправиха към северния вход на Стара Загора, блокирайки пътя за Казанлък и подстъпите към града. \"Нашите искания са за увеличение на заплатите, но не с 10%, които реално вече са изядени от ръста в цените и намаляване на цената на горивата и отпадане на абсурдните предложения за повишение на \"Гражданската отговорност\". Затова искаме промяна. Затова сме се събрали днес в Стара Загора няколко хиляди души. Хората, които ни управляват, трябва да знаят, че повече не можем да бъдем последни по доходи в ЕС и да плащаме подобни цени на горивата\", заяви Силвия Ангелова от организаторите на протеста.  \r\nСлед като затвориха движението по пътя Стара Загора - Казанлък, участниците решиха, че мирният протест е приключил и обявиха гражданско неподчинение. Преминавайки по околовръстния път на града, те спряха колите си южно от Стара Загора - до бившия птицекомбинат, след което пеша се отправиха към АМ \"Тракия\", блокирайки подстъпите и движението по нея. Опашката от автомобили по пътя Стара Загора - Димитровград за кратко време стана километрична. Около 15.30 часа протестиращите все пак вдигнаха блокадата, но се заканиха, че ако исканията им не бъдат удовлетворени, ще продължат с действията си до окончателния си успех. В неделя протести и автоколони имаше в цялата страна, които блокираха ключови пътища.  \r\nИнтервюто в днешния брой е с политолога Татяна Буруджиева, а заглавието е „Алтернативата - или Нинова, или БСП остава“. \r\n- Г-жо Буруджиева, като политолог, обществен анализатор и депутат от 42-ото Народно събрание от квотата на БСП, бихте ли коментирали дали редовите социалисти са доволни от това, което правят техните избраници в момента в Народното събрание - бойкот на заседанията, неходене на работа и т.н.  \r\n- Смятам, че не могат да бъдат доволни, освен ако нямат твърде къса памет и не са забравили колко недоволни бяха от същите действия на ГЕРБ само преди няколко години. Първо, народните представители имат достатъчно време, за да ходят при хората. Аз никога не съм харесвала тип \"акции\". Не е нужно да не работиш в парламента, за да си сред хората и това го казвам включително от личен опит. Друг е въпросът, че доколкото имам информация, членовете на БСП много се радват на тази акция да се ходи по страната и да се представя \"Визия за България\", защото така се запознават с народните представители. Това обаче не говори добре за ръководството на тази партия, защото са минали две години от изборите и би трябвало поне партията да си познава своите народни представители. Ако не от ходенето и срещите по страната, то поне от парламентарната трибуна и от дебатите, и от участие в медиите. И тук отивам на втория проблем - това е една парламентарна група, която е доста многобройна. Имало е години, когато броят на депутатите на БСП е бил наполовина от сегашните, но като опозиция доста повече е успявала да притесни управляващите. И ще дам за пример дебатите по бюджета. Без да имат алтернативен бюджет, години наред, когато БСП е била опозиция, бюджетът на държавата се е приемал много трудно, с много дебати и много спорове в зала, в медии. Сега вече трета година БСП има един алтернативен бюджет, но дори на мен като анализатор, а мисля, че и на хората им е достатъчно трудно да кажат какво отличава - онези две-три неща, които радикално отличават алтернативния бюджет на БСП от бюджета на управляващите. В настоящия алтернативен бюджет на БСП по линия на демографската криза например има едни предложения, които са много лош прочит на онова, което прави Орбан в Унгария. Просто някой не е допрочел добре, защото отпускането на допълнително пари, стимулиране и политики демографски в Унгария се правят за три деца, не за две, тоест прави се за прираст. Дори само това да вземем, да оставим настрана, че парите там са обвързани с много сериозни условия, изисквания, всичко това е предложено за 4 години, за да се види какъв ще е ефектът и как се продължава по-нататък. В алтернативния бюджет на БСП има просто сложени едно-две неща, въпреки че БСП от години наред обсъжда въпроса за това как стимулираме българските млади семейства, да се върви към прираст на населението, защото това е то политиката. А останалото е въпрос на икономическа ситуация в страната - дали ще родиш едно или две деца...  \r\n- Постоянно организиране или пряко участие в протести, перманентни скандали в Народното събрание, инициирани основно от лидера на БСП... Така ли трябва да се защитава лява политика в България? Или това е начинът Корнелия Нинова да си запази лидерския пост в БСП, и да сломи вътрешната опозиция?  \r\n- Случващото се понастоящем не е присъщо, не е резултат от някакви стратегии и тактики вътре в партията. Аз знам, че в БСП има хора, които от много години са казвали: \"Вижте колко успешен е Борисов, вижте ГЕРБ как им стават нещата, ние защо така да не можем?!\" - Ами защото БСП досега не е била лидерска партия и в този смисъл онова, което прави лидерът, изразява цялата партия и тогава вече ти не можеш да бъдеш със своите прости специфики като лидер, както е да речем в НФСБ. Хората в тази партия познават лидера си Валери Симеонов, знаят го, че той си е такъв - емоционален, така говори. Но в БСП лидерът е функция на партията, независимо от това колко е силна дадената фигура, колко е индивидуална личността. Може много да ти харесва някой десен лидер, някой популистки лидер, някой харизматичен лидер, но трябва да се съобразяваш с това, че ти си лидер на БСП, тоест ти си лидер на партия, а не си Лидерът, на когото ще скандират името и единственото, което се знае за тази партия, е името на нейния лидер.  \r\n- Къде се прекъсна точно тази традиция, която имаше досега в БСП? В интерес на истината досега такава вътрешна опозиция в БСП е нямало, както и никога досега БСП не е имала лидер с такъв революционен тип поведение...  \r\n- В БСП лидерите идват и си отиват по едни правила, но този лидер не дойде съвсем по правилата и явно също няма да може да си отиде съвсем по правилата.  \r\n- Ваша е сентенцията, че пред БСП има само една алтернатива - или Нинова, или БСП. Актуална ли е и днес?  \r\n- Да, защото лидерът на БСП и кръгът около него не се занимават с политики, още по-малко с политически действия, които са основани и произтичат от левите ценности, включително и предложения алтернативен бюджет, където мерките са само десни. Лявото изчезва!  \r\n- В този контекст като политолог как бихте определили партията, ръководена от Корнелия Нинова - лява-център, център-дясно?  \r\n- Аз бих я определила като партията на Корнелия Нинова в момента. Това е партия, в която ръководният орган, който е Националният съвет, всъщност е превърнат в просто събрание, което трябва да бъде уведомявано или евентуално информирано, след като е разбрало от медиите какво прави БСП. Аз нямам спомен през всичките тези години, откакто съществува БСП, някога да е взимано такова кардинално решение, като например решението да се напусне парламентът и да се тръгва по страната, на така да се каже на подемане на битката за предсрочни избори, което да не се е взело от ръководния орган на тази партия. А ръководният орган на тази партия е Националният съвет. Също така не си спомням някога документ на БСП да е бил без символите и знаците на БСП.  \r\n- А има ли такива?  \r\n- \"Визията за България\" е такъв документ, на който чак след второто издание, вероятно заради реакции на партийни организации, сложиха една розичка. Сблъскваме се с феномена - документ, стратегически на БСП, да върви с речта на лидера, какво той ще ни разкаже за този документ. Това никога не е било в БСП. Това е характерно за лидерските партии, да не кажа на такива с емблема на вождизъм. В едно предаване бях казала, че това са времената на Вълко Червенков, за които съм чела, но никога не съм си представяла, че ще ги наблюдавам като анализатор в настоящата БСП.  \r\n- Утвърдени политици в БСП са изключително негативно настроени и вече официално се обявиха като критици на Корнелия Нинова. Ще им стигне ли куражът на Конгреса да защитят своите позиции и да се преборят с обкръжението на Нинова, понякога играещо ролята на НСО?  \r\n- Явно обкръжението около лидера на БСП се чувства лично ангажирано, а не партийно и ценностно ангажирано. Някой се беше опитвал да пише по мой адрес, че много държа на дисциплината. Да, аз и до ден днешен държа на това, защото смятам, че когато се вземе едно решение, то трябва да се изпълнява. Но целият проблем е как се взема решението. Аз категорично не мога като човек, още повече като политолог, да подкрепя идеята, че решенията ще се вземат от една личност. Това няма нищо общо с демокрацията, нито със съвременната, нито с античната. Просто лидерът вече е казал, че ще е така, значи вие трябва да го направите...  \r\n- Нали в БСП беше актуален принципът отдолу нагоре?  \r\n- То е така и в момента по Устав.  \r\n- Уставът в момента изпълнява ли се?  \r\n- Когато на Конгреса си в БСП приеха лидерът да се избира директно от партията, това е малко като референдума на Слави Трифонов с неговата абсолютна мажоритарна система, оттогава стана разминаването. Смятам, че много хора носят своята отговорност за това ръководство, а и за възможността, която дадоха на това ръководство на БСП да започне да променя в недопустима посока за една лява, модерна европейска социалистическа партия.  \r\n- Хипотетично, ако се стигне до предсрочни избори, БСП готова ли е за предсрочни избори, с кого ще се яви на тях, в предвид факта, че партийният електорат е около 1 милион, а Нинова прогони няколко от присъдружните партии?  \r\n- Благодарение на Нинова, според мен, БСП е в изолация, която преживяваше в първите години на демокрацията и от която с огромен, огромен труд излезе. Казвам това, защото лишаването от партньорите е едната страна на въпроса. Кажете ми, коя ще е онази политическа сила, която ще има доверие на БСП и на нейното ръководство да управлява заедно с нея, след като вътре в БСП си нямат доверие? След като никой не знае какво точно ще последва като действие от БСП, а трябва да се чака поредният пост във фейсбук или някаква медийна акция, за да се разбере. В политиката така не се действа, в политиката трябва да се внушава доверие на всякакви потенциални бъдещи, възможни партньори. Ако хипотетично изборите са много скоро, съвсем не хипотетично в парламента със сигурност ще влезнат три партии..., за останалите много се съмнявам. Не знам от другите две партии някоя да иска да управлява заедно с БСП, а социологическите данни към момента не показват готовност БСП да има пълно мнозинство и да може да си състави сама правителство.  \r\n- БСП е партия с над 100-годишна история, но в момента явно има трън в петата. Ще успее ли лявото начало в партията да се справи с проблема?  \r\n- На всички е ясно, че ако искаме да има някаква стабилност в държавата и управляващите да не действат безконтролно, трябва да има една добра опозиция. Най-важното е какво левите избиратели искат, а според мен те искат да има стабилна лява партия. Настоящото ръководство на БСП не е ръководство на лява партия, затова е и сентенцията ми, че пред БСП има само една алтернатива - или БСП, или Нинова.", "date": "2018.11.12", "title": "Преглед на основните теми в старозагорския печат"}
{"url": "http://www.focus-news.net/news/2018/11/12/2589200/stara-zagora-zapochvat-bezplatni-zanyatiya-po-informatika-za-uchenitsi.html", "text": "Започват занятията, които са част от първия модул на безплатното обучение за ученици в Стара Загора. Това съобщиха от пресцентъра на  Община Стара Загора . Графикът и групите са публикувани в платформата http://www.4skills.eu, където всеки участник може да провери от колко часа и в кой ден ще трупа знания и умения. Часовете ще се провеждат в две от залите в ППМГ „Гео Милев“.   \r\n11 са групите, в които са разпределени над 240-те записани ученика. Желаещите да бъдат част от 4-модулното обучение по информатика ще бъдат официално записани като такива, едва след като се отбележат в списъците в деня на първото си занятие.  \r\nИнициативата за безплатното обучение е на Община Стара Загора,  преподавателя по информатика ППМГ „Гео Милев“  Павлин Пеев, три от големите IT фирми у нас, както и на народния представител Радостин Танев.", "date": "2018.11.12", "title": "Стара Загора: Започват безплатни занятия по информатика за ученици"}
{"url": "http://www.focus-news.net/news/2018/11/12/2589190/emil-hristov-zam-predsedatel-na-44-toto-ns-prezidentat-radev-iska-da-e-tsezar-a-ne-gladiator.html", "text": "Президентът Радев иска да е Цезар, а не Гладиатор. Това каза Емил Христов, зам.-председател на 44-тото Народно събрание (от ГЕРБ), в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\n„Президентът, който е обединител на нацията по Конституция, какво впечатление Ви прави с неговите слова? И не на последно място – леко съм учудена, че това, което той произнесе по повод 10-ти ноември, беше го озаглавил „обръщение към народа“ и така го бяха и пратили в имейл – „обръщение към народа“. Може би такъв е етикетът, но може би това подсказва и нещо друго в неговата самооценка“, попита в началото на разговора водещата Илиана Беновска. Емил Христов отговори, че президентът не е трябвало да прави това обръщение към народа, че не му подхожда. На въпроса на водещата защо той отговори: „Иво Христов може да направи такова, той така си го беше и написал Иво Христов, така ни го прочете и президентът, но президентът трябва наистина да обединява“. \r\n„Чакайте малко, Вие говорите, че президентът всъщност е артикулатор, четец на произведенията на своя началник кабинет Иво Христов?“, попита водещата Илиана Беновска. Гостът ѝ отговори, че смята, че това не са думите на президента. Според него президентът трябва да казва нещата по друг начин, а не да се впуска в гладиаторски битки. „Слушах Ви анонса внимателно, аз не мисля, че президентът иска да бъде Гладиатор, той иска да бъде Цезар!“, заяви заместник-председателят на Народното събрание.  \r\n„Можете ли да анализирате публичните прояви на президента, той вече почти две години е такъв? Не случайно започнах с това, че той по Конституция е обединител на нацията“, продължи водещата Илиана Беновска. Емил Христов отговори, че не му приляга да прави анализи на президента и че президентът се „закача“ с Народното събрание, но не бива от Народното събрание да отвръщат по същия начин. Той изрази мнение, че Румен Радев е последователен в своите действия и припомни новогодишното му обръщение, което е подбуждало хората към гняв. То не е съдържало нищо, което да ни накара да помислим с надежда за утрешния ден. Президентът е изразил безпокойство за демокрацията и сега прави същото. „Аз попитах тогава има ли той някакви сведения, които да го безпокоят по отношение на демокрацията, защото тогава демокрацията, както и сега не е в опасност. Ние така виждаме нещата“, добави заместник-председателят на парламента. Той изтъкна факта, че няма застрашени журналисти, днешните протести са били отразени доста подробно, така че няма нищо, което да застрашава демокрацията. Това, което демокрацията изисква от едно управление, то го прави. \r\n„А доколко обективна е оценката Ви, че не е застрашена демокрацията? Доколко не го казвате като самозащита, за да можете ГЕРБ да запазите властта за себе си“, продължи с въпросите си водещата Илиана Беновска. Събеседникът ѝ отговори, че наистина не вижда нещо, което би могло да накара хората да се безпокоят. Емил Христов категорично заяви, че не може да се съгласи с тезата на президента, че решенията се вземат на тъмно. „Добре, трябва ли за всяко нещо управляващите да питаме в президентството и в централата на БСП какво решение да вземем, за да не бъдат задкулисни?“, попита заместник-председателят на парламента. Той изтъкна факта, че непрекъснато се провеждат обществени обсъждания, търсят се мнения на различни организации, тоест няма нещо, което да върви задкулисно. \r\n„Понякога обаче няма да откажете да признаете, че има отсъствие на публични дебати и се налага премиерът и председател на ГЕРБ Борисов да се разпорежда да се правят обсъждания“, изтъкна водещата Илиана Беновска. Събеседникът ѝ отговори, че безгрешни хора няма и разбира се ГЕРБ също не твърдят, че са безгрешни. Според него обаче и това не е заплаха за демокрацията, защото има толкова много институции и медии, които се намесват и нещата си отиват на мястото.  \r\nЗащо ГЕРБ искат да са във властта? \r\n„Отговорете ми съвсем аргументирано, самозащита ли е реакцията ви срещу президента, за да запазите властта за себе си, или вие имате друга мисия, друга задача, която искате да осъществите и наистина ще го направите“, попита водещата Илиана Беновска. Емил Христов отговори, че за ГЕРБ властта не е самоцел и те са го показвали през годините. Когато има някакви проблеми самият премиер предпочита да отидат на предсрочни избори, защото вижда, че има друга обстановка. В същото време, ако някой от ГЕРБ някъде сбърка, той си тръгва и това е видно за всички. Хората обаче вече няколко пъти избират ГЕРБ да управлява, защото явно харесват програмата, която партията представя.  Кой е писал „Визия за България“? \r\n„Но не харесват вашите партньори, особено в лицето на Валери Симеонов“, отбеляза водещата Илиана Беновска. Гостът ѝ не се съгласи и изтъкна, че „Обединените патриоти“ са получили доста сериозна подкрепа на последните избори. Що се отнася до конкретния случай с изказването на лидера на НФСБ, ГЕРБ ясно са заявили мнението си, че не го подкрепят и смятат това изказване за недопустимо. „Но говорим за това защо искаме властта за себе си. Искаме я, защото тази програма, която я изпълняваме и която няма нищо общо с лозунгите, които се вдигат с „Визия за България“, тази програма е писана от хората, тя е писана по време на срещите с тях, тя е обсъждана с тях в предизборната ни платформа, правени са редица кръгли маси с тях, така че тя не е просто дошла отнякъде. Не се закачам с „Визия за България“. Ние не знаем откъде е дошла тя, всъщност май никой не знае откъде е дошла“, посочи заместник-председателят на парламента.  \r\n„Имате сведения, че някой е писал „Визия за България“ и я е дал на БСП ли“, попита водещата Илиана Беновска. Емил Христов отговори, че не би могъл да твърди подобно нещо, но припомни, че е имало група млади хора, които през зимата са представили своя визия за България, която си заслужава да бъде погледната. Помолен да бъде по-конкретен, заместник-председателят на парламента обясни, че става дума за млади и перспективни хора, с добро професионално развитие, които са изказали своите виждания за бъдещето на страната. „И сега отправяте съмнение, че тези хора са присъединени към БСП, така ли?“, попита водещата Илиана Беновска. Емил Христов отговори, че не казва такова нещо, просто смята, че визията на тези млади хора е доста по-обоснована и в нея няма лозунги. „Обвинявате тогава БСП в плагиатство ли“, продължи водещата. Гостът ѝ отговори: „Не, просто правя един паралел за себе си и си позволявам да го направя публично, за да могат хората да потърсят нещо по-добро. Още повече, че БСП ни предложиха всички да разгледаме тяхната визия, да я обсъдим!“. \r\nВръзките между президента Радев и БСП. Има ли планове държавният глава да прави своя партия? \r\n„Като говорим за БСП и като говорим за прозрачност и осветеност, както и президентът искаше в едно от своите обръщения към народа, ще Ви кажа един факт от днес. Корнелия Нинова дойде на лидерския пост с публично обещание и даже си спомням, че на мой въпрос тя каза, че всичко в БСП ще бъде видимо, осветено и публично. Днес за пореден път пленумът, който БСП проведе, беше закрит за журналисти“, отбеляза водещата Илиана Беновска. Емил Христов отговори: „Навеждате ме на една мисъл – може би това е, което безпокои президентът Радев, че нещо се крои задкулисно!“. \r\n„Говори се, че президентът Радев – вариант А: ще прави своя политическа партия. Вариант Б: ще вземе част от БСП и ще обособи своя партия. Вариант Ц: ще направи своя партия заедно с БСП и така нататък. А как оценявате онова, което аз в коментара си нарекох „пърхане“ на Корнелия Нинова около президента! Това полезно ли е за президента и редно ли е за България“, попита водещата Илиана Беновска. Емил Христов отговори, че всъщност трябва да се запитане редно ли е един президент да бъде толкова ухажван от политически партии и в същото време да атакува така политическите партии. Той отново се върна към тезата си от началото на разговора, че Румен Радев по скоро се опитва да бъде Цезар. Според председателя на Народното събрание държавният глава няма намерение да прави партия, защото е в удобната позиция да може да казва всичко, което мисли, но хората не очакват от него вече дела.  \r\n„Делата са за изпълнителната власт, президентът е по-скоро даващ насоки и разбира се ще изразя субективно мнение, че тези лица, които се озовават на президентското място, не винаги, в повечето случаи даже не сме напълно сигурни в обема на техните знания и компетентности, в техните характерови особености и в техните цели“, коментира водещата Илиана Беновска. Събеседникът ѝ отговори, че според него президентът никога няма да стане човекът, който прави нещата в България, защото за това се иска отговорност. „Казваш, че ще направиш нещо и го правиш и хората трябва да може да отидат да пипнат онова нещо, което си направил, както прави премиерът Борисов! Може да не е идеалното, но всички имаме възможност да отидем да видим какво е направено! Докато аз не виждам как това нещо бихме могли да го постигнем от другата страна! Така че не вярвам президентът да тръгне и да носи отговорността“, заяви председателят на парламента. Той добави, че работата на президента е по-скоро да задава целите и задачите. Според Емил Христов до този момент сме имали президенти, които са успявали да извадят на показ своя идея и да заявят, че стоят зад нея. Оценката му за президента Росен Плевнелиев \r\n„С риск да ми се разсърдите, но не мога да си спестя оценката за предишния ваш президент Плевнелиев, който не знам какво предлагаше и какво можеше да се вземе от неговите излияния“, заяви водещата Илиана Беновска. Емил Христов отговори, че президентът Плевнелиев никога не е имал политически апетити. Той не е обявявал война нито на политическите партии, нито на правителството или на Народното събрание. „Но обяви рязка война на Русия, нажежи до червено отношенията между България и Русия“, подчерта водещата. Събеседникът ѝ отговори, че от ГЕРБ също са смятали, че това поведение не е най-доброто и затова са действали малко по-различно. Той подчерта, че е нормално да има някакви разминавания, но не е нормално да има война между институциите.  Внесеното в АПИ искане от БСП за изследване качеството на определени пътища. Твърденията на Корнелия Нинова, че ГЕРБ, заедно с прокуратурата, се опитва да ги сплаши \r\n„Като казахте, че онова, което прави Борисов, може да бъде пипнато и обследвано, последният случай – БСП онзи ден внесе искане до АПИ, а днес на своя пленум гласува декларация в защита на внеслите тази подписка, да се пипнат, да се обследват, да се ревизират качествата на определени пътища в България. Какъв е анализът Ви за това, какви последици ще има“, попита водещата Илиана Беновска. Емил Христов отговори, че според него това е добра идея, няма нищо лошо да се види какво е направено до този момент. Той обаче подчерта, че ако има някъде някакъв проблем едва ли може да видим някой друг, освен изпълнителите и тези, които трябва да контролират. „Не се страхуваме от тези неща, това е един от начините да направим България малко по-добра, да въведем малко повече дисциплина и контрол! Мисля си, че и гражданското общество, хората, които в момента са недоволни от нещо, те също искат това – да правим нещата по-добри и всеки следващ ден да е малко по-добър”, каза още заместник-председателят на парламента.  \r\n„Г-н заместник-председател на Народното събрание, Корнелия Нинова ви обвини вас, ГЕРБ, че съвместно с главния прокурор Сотир Цацаров се опитвате да ги плашите, като искате отнемане на имунитети на депутати от БСП, за да не могат те да провеждат своята опозиционна политика. „Крехкото цвете на БСП” Елена Йончева ще падне ли жертва на скалъпени обвинения”, попита водещата Илиана Беновска. Емил Христов отговори, че по-скоро би оставил този въпрос на прокуратурата. Той заяви, че от ГЕРБ гледат с усмивка на обвиненията на Нинова и попита как е възможно ГЕРБ да влияе на прокуратурата. Заместник-председателят на парламента добави, че нещата, които Елена Йончева изнася, по никакъв начин не се отразяват на авторитета на ГЕРБ и на начина, по който работят. Кворумът в Народното събрание \r\n„Кворумът в Народното събрание се оказва твърде непостижима понякога в първите минути на пленарните заседания величина, защо и докога”, попита водещата Илиана Беновска. Събеседникът ѝ отговори, че може би ще изпадне в противоречие с казаното дотук, но не смята, че кворумът е задължение на мнозинството. Той беше категоричен, че кворумът е задължение на всеки един народен представител, без значение от коя парламентарна група е. Хората са избирали своите представители, за да работят, а не да бойкотират и очакват от тях да казват това, което те мислят. \r\n„Ако продължава да няма кворум, какви санкции ще вземете”, попита водещата Илиана Беновска. Гостът ѝ отговори, че вече е станало ясно, че кворум има. Дори от ГЕРБ в един от дните първоначално не са се регистрирали, за да видят дали от БСП ще се регистрират, когато се гледа техен закон. „Това не го харесвам, това не го одобрявам, всички трябва да бъдем там!”, посочи Христов. „Ако перифразирам президента Радев, който казва, че демокрацията е в опасност, кворумът в опасност ли е в Народното събрание”, попита за финал на разговора водещата. Събеседникът ѝ отговори, че кворумът не е в опасност. „С малко повече ограничения, но кворум винаги има, беше дискутирано това”, завърши Емил Христов разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 11-ти ноември 2018.", "date": "2018.11.12", "title": "Емил Христов, зам.-председател на 44-тото НС: Президентът Радев иска да е Цезар, а не Гладиатор"}
{"url": "http://www.focus-news.net/news/2018/11/12/2589199/prof-lyubomir-gavrilov-kolektivnata-pamet-tryabva-da-se-poddarzha-bez-da-se-podtsenyava-rolyata-na-es-e-osnovnoto-poslanie-sled-sreshtata-v-parizh.html", "text": "Основното послание след срещата в Париж е, че колективната памет трябва да се поддържа без да се подценява ролята на ЕС. Това каза в сутрешния блок „Добро утро, България“ на  Радио „Фокус“  проф. Любомир Гаврилов, преподавател в университета в Тулуза  по повод срещата във френската столица за 100-годишнината от Първата световна война. По думите му ясно се открои осъзнаването на лидерите за безумието, което войната представлява. „ ЕС, Европа успя да спре този порочен цикъл, при който няма победители, няма победени. Победените след 10-15 год. се вдигат на крака и се опитват да си върнат загубеното и така в един безкраен цикъл. Тоест прегръдките между канцлера на Германия Ангела Меркел и френския президент Еманюел Макрон, те са повече от символични. Те изразяват нещо, което е дълбоко осъзнато и в Германия и във Франция,  че в общия интерес е да не водим война. Ще спечелим много повече ако си решим проблемите по друг начин, а при военен или дори при търговска война ще има повече загубили. В крайна сметка няма да има печеливши, всички ще загубят, едни повече други по малко, но в крайна сметка всички губят. Това е главният извод. Колективната памет трябва да се поддържа“, поясни той. Проф. Любомир Гаврилов добави, че днешните глобални проблеми не биха могли да се решат от самостоятелно, като подобни срещи като тази във френската столица, са мястото недоизказаните мнения да се представят, обсъждайки бъдещи съвместни действия.", "date": "2018.11.12", "title": "Проф. Любомир Гаврилов: Колективната памет трябва да се поддържа без да се подценява ролята на ЕС е основното послание след срещата в Париж"}
{"url": "http://www.focus-news.net/news/2018/11/12/2589194/yavor-notev-zam-predsedatel-v-44-toto-ns-op-ne-izvivame-ratsete-na-gerb-za-oblagi.html", "text": "ОП не „извиваме ръцете на ГЕРБ“ за облаги. Това каза Явор Нотев, зам.-председател в 44-тото Народно събрание от ПП Атака, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\nИлиана Беновска посрещна госта си Явор Нотев с темата за правосъдието и Обединените патриоти и обоснова избора с факта, че той е авторитетен юрист и защото „правосъдието е в основата на законността“. Тя го попита: „Как ще излезете от мъртвата хватка, че протести искат настойчиво оставката на председателя на НФСБ Валери Симеонов, а напоследък и на другия лидер на партия от ОП – Красимир Каракачанов, лидерът на ВМРО?“ Нотев каза, че не улавя връзката между правосъдието и протестите и затова Илиана Беновска обясни, че протестите са по непроизнесени съдебни решения или друг вид актове, които да доказват виновно или невинно поведение на лидерите. Явор Нотев заяви, че протестите са инициирани от  конкретни случки, които намират своето основание в тях. Според него хората, които са убедени, че тези личности са престъпили определени човешки правила и трябва да си отидат от управлението на страната, имат средствата на демокрацията, чрез които могат да изразят позицията си. „Това са послания, които ние трябва да прочетем и осмислим тогава, когато решаваме в цялост въпроса за управлението на държавата и това по какъв начин то може да се осъществи“, посочи гостът. Той отчете възможност за допуснати тежки грешки  в комуникацията с майките на деца с увреждания. Явор Нотев припомни, че протестът на майките продължи с месеци, а Беновска допълни, че той още продължава, независимо отпуснатите 150 милиона повече от правителството за социални грижи и каза, че затова пита за правосъдието и законността. Тя каза, че квалификацията на Валери Симеонов не може да бъде щадящо отмината, но същото не се отнася и за Красимир Каракачанов по отношение на Държавната агенция за българите в чужбина, където той има косвена вина, посочвайки нейния председател.  Протестите и демокрацията \r\nБеновска поиска ясен отговор на въпроса „Протестите белег ли са на една работеща демокрация, или премиерът Борисов прекалено много ги допусна да бъдат прекалено много наброй, прекалено безразборно? Вие, като коалиционни партньори, какво мислите по този въпрос?“ Явор Нотев разграничи два нюанса на протестите – от една страна позицията на организаторите на протести, които ги използват като инструмент за постигане на всичко, по всяко време, а от друга – начинът, по който се приемат те от управляващите. „Премиерът подсказа, че за него становището и целите, които преследват тези обществени движения, имат огромно значение“, каза той и допълни, че иначе не може да оцени оставката на трима министри, които премиерът много бързо прие, че трябва да си отидат по повод едно пътно произшествие. Нотев поясни, че говори за случая с автобуса около град Своге и министрите Николай Нанков, Ивайло Московски и Валентин Радев и каза, че те са напуснали позициите си без наличието на съдебен акт и изясняване на причините за случилото се. Явор Нотев припомни, че Димитър Главчев също е бил много лесно жертван по повод друг натиск, който може да се определи също като обществен, а не политически. „Казвам, че тогава, когато става дума за хора от редиците на ГЕРБ, на премиера като че ли му е по-лесно да изрази своето становище, което аз определям като много лесно отстъпващо и даващо право на протести и обществен натиск“, каза още той. Според Нотев, условието да престанат протестите се отнася до оставката на лидери на партии от малката коалиция, а Беновска каза, че „те не са недосегаеми“. Заместник-председателят на 44-тото народно събрание отбеляза, че премиерът разглежда такива случаи с особено внимание и не би се намесил пряко и радикално в работата на малката коалиция и партиите в нея. Илиана Беновска заяви, че за сметка на Бойко Борисов, лидерът на Атака и председателят на малката коалиция Волен Сидеров е доста по-пряк и по-прям, искайки оставката на Валери Симеонов. В тази връзка Явор Нотев каза: „Ние от Атака не променяме оценката си за това, което представлява публично изказаната позиция на Валери Симеонов по отношение на протеста на майките. За нас този език е недопустим. Той не бива да бъде толериран, не бива и да бъде протежиран в порядъка на подкрепа за такъв лидер, който по този начин говори с хора от обществото.“  \r\nИлиана Беновска припомни за още една игра с огъня на Валери Симеонов преди около два месеца, когато отново е имало напрежение в коалицията – Бойко Борисов се е прибрал от Брюксел специално, за да се проведе коалиционен съвет, който продължил до късно вечер, а Валери Симеонов си позволил преди това, в 12 часа на обяд, да направи пресконференция, в която да изложи исканията си към министър-председателя и ГЕРБ, преди да ги заяви пред коалицията. Тази игра Беновска е нарекла „прескачане на политическата етика“. Тя попита госта си Явор Нотев „Как ще квалифицирате подобно поведение? Това партньорско ли е, коректно ли е и не е ли превишаване на самопреценката за собственото място на малкия коалиционен партньор и в частност на самия Симеонов?“ Гостът каза, че могат и да се дадат други такива примери и щом всички те водят до напрежение с големия коалиционен партньор ГЕРБ пред очите на обществото, то той отново заявява позицията си. „Не е толкова лесно с човек като Валери Симеонов да се поддържа добър тон, добър разговор, да се следват едни и същи цели и да се върви с една обща посока“, добави Нотев. Беновска попита каква е кратката версия за взаимоотношенията между Валери Симеонов и Волен Сидеров в миналото и това, което Симеонов твърди, че е дал ефир на Сидеров и го е направил избираем, а Волен Сидеров твърди обратното. „Не започвате ли да приличате малко на капризите на реформаторите“, попита също водещата, а Явор Нотев каза, че не би продължил този спор с догадки. Той допълни също: „За мен Волен Сидеров е качество, което може да се забележи в ефира на всяка една телевизия, на всяка една медия“. Беновска каза, че Волен Сидеров ще бъде много доволен от това и си даде „пет“ с ръка с Явор Нотев. Гостът заяви, че колонката, която лидерът на Атака е списвал като журналист също е била много популярна и припомни факта, че той е бил главен редактор на вестник „Демокрация“. Илиана Беновска поиска отговор на втората част на нейния въпрос, а именно дали капризите им не наподобяват поведението на Реформаторския блок. Явор Нотев каза, че искал да излязат от „дребнотемието“, но водещата отрече това да е дребнотемие. Той припомни за изказване на Волен Сидеров, който е казал, че двамата с Валери Симеонов са „остри камъни“ и трудно биха могли да „мелят“ заедно. Нотев изрази надеждата си тези личностни сблъсъци да не доведат до краха на коалицията. Илиана Беновска попита: „Като казвате, че двамата лидери Волен Сидеров и Валери Симеонов са се самоназовавали като остри камъни, да не ги заобли Корнелия Нинова в ролята си на опозиция като непрекъснато се опитва да клати тази коалиция и да създава впечатления у обществото, че тя е нестабилна?“ Гостът отговори, че това не би могло да се получи чрез посланията, които се хвърлят в общественото пространство и допълни, че в този сблъсък на лидера на БСП се чувства много комфортно като член на Атака на плоскостта на непрекъснатото израждане на идеи и законопроекти, които те в миналото са предприемали, а водещата обобщи, че Корнелия Нинова не заобля остриетата на Атака с действията си. Явор Нотев заяви, че тя е фактор, благодарение на който членовете на партията непрекъснато си припомнят това, което е било от значение за интересите на българските граждани. „Това, което тя предлага, винаги може да намери своята първоидея във внесени от Атака законопроекти и отхвърлени с гласовете на БСП“, каза още той. Речта на президента по повод 10 ноември и БСП \r\nБеновска върна госта си към друг въпрос, свързан в общественото съзнание с Корнелия Нинова, а именно президентът Радев, издигнат от Инициативния комитет на БСП, но избран и благодарение на гласовете на ДПС на втори тур. Тя припомни за обръщението на Румен Радев към народа в навечерието на годишнината от 10ти ноември, в което той изрази тревога за демокрацията, законността и корупцията и попита Нотев как окачествява това изказване на президента. „Разделението на властите не би трябвало да ми дава основание пряко да давам оценки на проявите и посланията, които президента на държавата излъчва по конкретни поводи“, каза Явор Нотев и заяви, че ефектът от тези послания няма как да не тревожи. Той допълни, че обръщенията на Румен Радев не будят усещането за единство. Беновска попита дали изказването на г-н Нотев, че е слушал речта на президента с интерес, думата „интерес“ е в кавички с ирония, или с уважение. Гостът отрече да е с ирония и каза, че с интерес очаква речта на президента на всеки 24 май. „Той умее да обхване аудиторията на тези празници, когато посланието му е наистина завладяващо и е лишено от конкретни преки политически задачи“, заяви Нотев. Илиана Беновска припомни, че Румен Радев е нарекъл България блато, че сме на тъмно, че медиите са слугински и зависими, а Явор Нотев призна, че от това боли и не знае каква е далечната стратегическа цел на президента и до къде ще доведе подобно говорене. „Аз лично не съм привърженик на подобни оценки и ми се струва, че те не са от категорията на идеи и послания, които трябва президентът на една страна да отправя към своите сънародници“, добави гостът. Водещата благодари за заключението и задълбочи въпроса си, защото президентът по конституция е призван да обединява нацията и цитира предишния си събеседник Емил Христов, според който Радев искал да се направи на Цезар. „Какво провиждате Вие като бъдеща роля на президента, защото се говори, че той вероятно ще създаде своя партия със или без Корнелия Нинова и ще предизвика пренареждане на политическия живот? Възможно ли е това?“, попита водещата. Явор Нотев каза, че времето ще покаже дали това е възможно, но теоретично може да се говори за подобен сценарий и заяви, че не вижда особена разлика в позициите, които заемат Нинова и президента, когато остро критикуват управлението. Беновска попита дали това не поставя демокрацията в опасност, а събеседникът ѝ каза, че държавността е поставена в опасност заради непремерени и изключително тежки и остри изявления на лидера на опозицията. Според него втората по големина партия в парламента изисква повече отговорност и по-обосновано критикуване към управляващите и допълни, че когато президентът се присъединява към този спор, това не е знак за еманципация. Беновска попита кой трябва да се еманципира, във връзка с това, че президентът трябва да е непартиен, а Явор Нотев обясни, че в момента има такава близост, че е налице идея за близост, отколкото за еманципация и отдалечаване. „На мен ми се струва, че за момента няма разделителна линия, няма нещо, което качествено да отличава позицията на президента, защото неговата роля трябва да бъде коренно различна от тази на опозицията“, добави Нотев.  \r\nПоследният въпрос на Илиана Беновска беше: „Има ли нещо, което Обединени патриоти искат да получат, за да продължат да бъдат коректен партньор, а не капризно дете в коалицията с ГЕРБ?“ Явор Нотев отговори, че дребни сделки, за да останат лоялни и коректни, нямат място в отношенията им с ГЕРБ и каза, че тези шумове се преекспонират. Според него те не са толкова между отделните партии и малката коалиция, а между партиите вътре в малката коалиция. „Аз не зная дали някой може да укори лидерите на партиите от малката коалиция в такъв меркантилен подход към властта. Специално от Атака това категорично не е така. Нашите партньори също мисля, че не са извивали ръце.“, заяви Явор Нотев, а Беновска отговори: „Тези думи ще ги запомним. Поемате наистина висока национална отговорност пред избирателите. Благодаря Ви за което.“ каза Беновска. Така приключи разговорът между Явор Нотев и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 11 ноември 2018 година.", "date": "2018.11.12", "title": "Явор Нотев, зам.-председател в 44-тото НС: ОП не „извиваме ръцете на ГЕРБ“ за облаги"}
{"url": "http://www.focus-news.net/news/2018/11/12/2589201/sofiya-komisaryat-po-vatreshen-pazar-promishlenost-predpriemachestvo-i-msp-elzhbeta-bienkovska-shte-otkrie-konferentsiya-za-sigurnostta-i-sblizhavaneto.html", "text": "Kомисарят по вътрешен пазар, промишленост, предприемачество и МСП Елжбета Биенковска ще открие конференция за сигурността и сближаването. Това съобщиха от пресцентъра на  Представителство на ЕК в България .  \r\nКомисар Елжбета Биенковска ще участва в конференция на тема \"Търсене на сближаване на сигурността за растеж и просперитет - стълб за стабилността на Европа\", която ще се проведе в София Хотел Балкан. Събитието има за цел да се обсъди дневния ред на Европейския съюз по важни въпроси като колективната сигурност и икономическото и политическо сближаване между неговите северни, южни и източни държави-членки, опита на различни европейски региони в области като иновациите и инвестициите, ролята на отбранителната промишленост за стабилна, обединена и просперираща Европа.  \r\nПо време на посещението си в София комисар Биенковска ще проведе срещи с министър-председателя Бойко Борисов, със заместник министър-председателя по правосъдната реформа и министър на външните работи Екатерина Захариева и със заместник-министъра на отбраната Атанас Запрянов.", "date": "2018.11.12", "title": "София: Комисарят по вътрешен пазар, промишленост, предприемачество и МСП Елжбета Биенковска ще открие конференция за сигурността и сближаването"}
{"url": "http://www.focus-news.net/news/2018/11/12/2589205/pregled-na-osnovnite-temi-v-dobrudzhanskiya-pechat.html", "text": "„Майка и дъщеря от Добрич заплашени с екстрадиция в Кипър, ако държавата не се намеси“, съобщава на първа страница вестник  „Нова добруджанска трибуна“ . Казусът е безумен според майка и дъщеря както те са споделили пред репортер на вестника. Преди две години са обявени с червена бюлетина от Интерпол с искане за екстрадиция от бившия съпруг и баща – сърбина Иван Манойлович. В жалба се твърди, че дъщерята е отвлечена, а двете жени не са знаели за издирването от Интерпол. „Осъдиха на 18 години затвор подсъдим за грабеж, придружен с опит за убийство“, съобщава всекидневникът. Наказанието е наложено от Окръжен съд – Добрич. 19-годишен мъж от село Росица е признат за виновен в това, че през август миналата година е отнел кутии с цигари от възрастен мъж, използвайки сила, като е имало и опит за убийство. Окръжният съд е уважил предявените от двама наследници граждански искания, представляващо обезщетения. „Ректорът на Софийския университет уволни глухоням специалист в Ботаническата градина – Балчик“, съобщава изданието. Уволнението на Галин Радков е взривило социалните мрежи. Мъжът е работил в Ботаническата градина край морето от 1997 година и добавил към колекцията ѝ 1500 вида кактуси от цял свят, лично. В социалните мрежи мъжът споделя, че обича всяко едно цвете в тази градина и огромното си разочарование след толкова години труд и всеотдайност.  \r\n„ВМРО – Добрич отново припомня с факелно шествие Ньойския диктат“, съобщава на първа страница вестник  „Добруджанска трибуна“ . За 20-ти пореден път шествието ще отбележи една от най-черните дати в новата българска история. Насловът тази година е „125 години ВМРО – Борбата продължава!“. Факелното шествие ще се състои на 30 ноември от 18,00 часа, ще премине по централните улици като по традиция сборният пункт е пред градинката на църквата „Св. Георги“. Обсъждат с обществеността поемането на дългосрочен дълг за блок „Добрич“, съобщава изданието. Общественото обсъждане е организирано от Общината, ще се проведе на 16 ноември от 16,00 часа в Голямата заседателна зала. От местната администрация посочват, че максималния размер на дълга ще е 2 500 000 лв. Срокът за усвояване на кредита е една година. Теми от спортната страница – „Добруджа“ продължава да затъва“ и „Радосвета Симеонова донесе сребърен медал от Ямбол“. Футболният тим на Добрич продължава със слабото си представяне във Втора професионална лига. Този път той е загубил с 1:3 от „Струмска слава“ в Радомир. Отборът е бил воден от треньорския тим Павлин Тодоров и Николай Радомиров след като Деян Дончев се е отказал от предложението за треньорското място. Радосвета Симеонова е спечелила сребърно отличие в 52-то издание на авторитетния лекоатлетически пробег „Диана“ в Ямбол.", "date": "2018.11.12", "title": "Преглед на основните теми в добруджанския печат"}
{"url": "http://www.focus-news.net/news/2018/11/12/2589203/unian-ukrayna-germaniya-i-frantsiya-smyatat-za-nezakonni-falshivite-izbori-v-donbas.html", "text": "Ангела Меркел и Еманюел Макрон обявиха, че тъй наречените избори в самопровъзгласилите се   \"Донецка народна република(ДНР)\" и \"Луганска народна република (ЛНР)\" са в противоречие с минските съглашения, с декларацията на \"норманската четворка \", със стандартите на Организацията за сигурност и сътрудничество в Европа (ОССЕ) и с украинското законодателство, информира украинската телеграфна агенция  УНИАН , като цитира германската  Deutsche Welle . \r\nЗа това те заявиха сред срещата си с президента на Украйна Петро Порошенко в Париж в неделя. \"Така наречените избори подкопават териториалната цялост и суверенитет на Укарйна“, обявиха двамата европейски лидери и подчертаха, че те противоречат не само на договореностите, постигнати в беларуската столица Минск, но и на подписаната през февруари 2015 година декларация от държавните и правителствените глави на страните от т. нар. „нормандски формат“  Украйна, Русия, Германия и Франция.  Ивелина Ватова", "date": "2018.11.12", "title": "УНИАН (Украйна): Германия и Франция смятат за незаконни фалшивите „избори“ в Донбас"}
{"url": "http://www.focus-news.net/news/2018/11/12/2589204/shumen-namalena-e-vidimostta-v-grada-do-75-100-metra-zaradi-magla.html", "text": "Намалена е видимостта в града до 75 - 100 метра заради мъгла, предаде репортер на  Радио „Фокус“ - Шумен . Интензивен е трафикът по републиканската пътна мрежа в областта. Върбишки проход е затворен. Ришки проход е отворен без ограничения. Превантивни ремонтни дейности се извършват по част от пътя Нови пазар - Никола Козлево. Вертикална сигнализация и маркировка се полага в отсечката Шумен - Царев брод- Златна нива до Върбяне. Работи се и по пътя Хитрино - Тимарево - Струйно, както и по стария път за Варна, от Каспичан до граница с ОПУ - Варна. \r\nИвелина ИВАНОВА", "date": "2018.11.12", "title": "Шумен: Намалена е видимостта в града до 75 - 100 метра заради мъгла"}
{"url": "http://www.focus-news.net/news/2018/11/12/2589206/sofiya-vavezhda-se-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се организация на движението за провеждане на футболна среща на Национален стадион „Васил Левски”. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на участниците в мероприятието, както следва:  \r\n- от 08.00 до 20.00 часа на 12.11.2018 г. при сектор „Г” на Националния стадион „Васил Левски”.  \r\n- от 14.00 до 20.00 часа на 12.11.2018 г. на моста пред Национален стадион „Васил Левски”.  \r\n- от 16.30 часа на 12.11.2018 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.11.12", "title": "София: Въвежда се организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2018/11/12/2589207/halil-letifov-dps-chovekat-s-dalekogleda-se-naricha-ahmed-dogan.html", "text": "Човекът с „далекогледа” се нарича Ахмед Доган. Това каза Халил Летифов, заместник-председател на ПГ на ДПС, в разговор с Илиана Беновска в седмичното обзорно политическо предаване  „Беновска пита“  по  „Канал 3“  и  „Радио К2“ . Иска ли ДПС да се върне във властта? \r\n„Г-н Летифов, хубаво ли е да си във властта? Святкат ли ви очите, като си представяте, че може отново ДПС да се върне във властта?”, попита водещата Илиана Беновска. Халил Летифов отговори, че това не е най-голямата цел пред ДПС. Той продължи, че упражнението „стани да седна” се е изчерпало като поведение. Въпросът е от участието във властта какви са резултатите за страната. „Всички политици казват така, когато искат да влязат във властта, а после започват едни протести от гражданите, неслучайно Ви вкарвам в този коридор, които са недоволни от управляващите. Доколко тези протести вече са спонтанни, както преди 29 години, те и тогава май-не бяха, и доколко вече са аранжирани, Вие ще ми кажете, защото трябваше да бъдете пръв участник днес в предаването, а се наложи да обърнем цялата схема, защото Вас Ви блокираха на магистрала „Тракия” по пътя от Пловдив за София!”, продължи водещата. Събеседникът й отговори, че вече 29 години България е демократична страна, включително и с негативните оттенъци от това. „С ирония ли го казвате?”, попита водещата. Народният представител отговори, че е напълно сериозен и вярва, че всеки има правото свободно да изрази своето мнение. „А ако някой праща на някого да изразява неговото мнение?”, попита водещата. Халил Летифов отговори, че в такъв случай си има институции, които трябва да налагат закона и правовия ред. Законът за медиите, изготвен от ДПС. \r\n„Един от важните приоритети е наистина този за правораздаването и правосъдието, правя разлика между двете понятия. ДПС винаги е поставял в центъра на своето внимание и това. Не на последно място е последният, приет по ваше предложение закон за медиите, които трябва да изсветлят своята собственост и начин на финансиране и всички неясноти, които може би витаят в медийния сектор. Как гледате на това, че ГЕРБ не ви припозна като партньор в своята коалиция? Разбира се има обективен резултат, по изборен резултат вие сте след „Обединените патриоти”?”, попита водещата Илиана Беновска. Халил Летифов отговори, че резултатите наистина са такива, а що се отнася до закона за медиите, с него ДПС са отворили една много сериозна тема. Според него, когато говорим за властта трябва да се запитаме и за властта на медиите, самият той често се пита коя е четвъртата и коя първата власт. Народният представител беше категоричен, че когато една власт управлява, тя трябва да бъде осветлена и ясна.  \r\n„Това е хубаво, но как ще спрем фалшивите новини, защото този закон няма да свърши тази работа и той не е имал за цел това, но се започва отнякъде?”, попита водещата Илиана Беновска. Събеседникът й отговори, че най-малкото българските граждани ще са наясно кой изразява тази позиция. „Аз съжалявам, че не приехте моето предложение, но тогава бях и в чужбина, да декларираме ние, собствениците на медии и медиите и политическата си ориентация!”, обясни водещата Илиана Беновска. Събеседникът й отговори, че това е интересно предложение, но нали медията трябва да бъде независима? Беновска на свой ред отговори: „Аз харесвам ябълки, но не харесвам круши, това не е зависимост, нали?”. Солидаризират ли се ДПС с изказването на президента Радев, че демокрацията е в опасност?   \r\n„Доколко вие от ДПС, с чиито гласове на втори тур беше избран президентът Радев, ставате съпричастни към неговите изявления, включвам тук и последното му преди 10-ти ноември за застрашената демокрация, нуждата от промени, „нов път”, „ново водачество”? Някакъв общ план ли имате с президента?”, попита водещата Илиана Беновска. Халил Летифов отговори, че няма никакви общи действия с президента, а ДПС носи отговорност само за собствените си действия и позиции. „Но започвате да пеете сякаш в една тоналност!”, отбеляза водещата. Гостът й отговори: „Така ни е научил почетният председател – 29 години, дали е скучно или не, ние сме предвидим партньор в политиката и предвидим политически субект! И досега като предвидим политически субект ние оценка за президентската институция не сме давали и сега няма да дадем. Това ще го направи председателят или ръководните органи, ако има необходимост! А що се отнася до това какви позиции изразява президентът  Радев, те са отговорност на тази институция президент”. \r\n„Да, разбира се, че са отговорност на президента, но неслучайно подчертах, че вашите гласове допринесоха да бъде избран за президент на България и вие носите отговорност също за това. Съгласен ли сте например, че демокрацията е в опасност, че медиите сме под общ знаменател всичките корумпирани, зависими, безлични?”, попита водещата Илиана Беновска. Халил Летифов отговори, че ДПС са дали своята оценка за медиите, имат и законодателна инициатива. А що се отнася до демокрацията и нейната застрашеност – националистите са заплаха за демокрацията в България. Иначе ДПС очаква президентът да бъде обединител на нацията – нещо, което му е вменено и по Конституция.  Кои са потенциалните партньори на ДПС? \r\n„Не се ли опитвате ДПС да подведете големия коалиционен партньор ГЕРБ и Бойко Борисов да направи правителство на малцинството, без да изреждам няколкото такива в най-новата ни история, всички те бяха обречени на неуспех?”, попита водещата Илиана Беновска. Халил Летифов отговори, че ДПС са заявили ясна позиция, че сегашният модел е изчерпан и трябва да се направи програма за ускорено и догонващо развитие, макар и да звучи малко витиевато, но няма друг вариант. Водещата отвърна, че звучи отговорно, трябва наистина да има национална стратегия, а не като се сменят политиците утре всичко да започва отначало. „Благодаря, че говорите с нашия език!”, отвърна Летифов. \r\n„Как обаче ще се осъществи практически това? Седят си Борисов и ГЕРБ и „Патриотите” Волен Сидеров, Валери Симеонов и Каракачанов във властта, президентът развява „байракът на промяната”, Корнелия Нинова – „и тук ми е добре, и там ми е добре”, опитва се да се закрепи в БСП, но „пърха” около президента. Кои са вашите партньори?”, попита водещата Илиана Беновска. Халил Летифов отговори, че партньори могат да бъдат тези, които припознаят програмата на ДПС и я доразвиват. „Кои са те, не ги виждам, далекоглед ли трябва да си сложа?”, продължи водещата. Събеседникът й отговори: „Човекът с далекогледа се нарича г-н Доган! Ще питате него и ще Ви ориентира в ситуацията. В името на България ще трябва да намерим и партньори, за да догоним това развитие!”. \r\n„Нова политическа формация на Радев ли?”, попита водещата Илиана Беновска. Народният представител отговори, че въпросът за евентуална бъдеща политическа формация на президента Радев трябва да бъде зададен на самия него, от ДПС не са запознати с плановете на президента. Той още веднъж подчерта, че потенциални партньори са тези, които припознаят програмата, а разговори тепърва предстоят.  \r\n„Кога ще е готова и кога ще я представите?”, попита водещата Илиана Беновска. Събеседникът й отговори, че са в напреднал стадий. „Това ми звучи почти като „напреднала бременност”, кога ще дойде деветият месец на програмата?”, попита водещата. Гостът й отговори, че е необходимо още време, а председателят на ДПС Мустафа Карадайъ най-добре може да каже кога точно ще стане. „Той ли е основният зачеващ”, продължи водещата. Гостът й отговори: „Той е председател на Движението!”. Ще има ли предсрочни избори следващата година? \r\n„В момента вашият председател е на конгрес на АЛДЕ, как ще повишите вашите възможности да имате по-важна властова роля в България, предстоят европейски избори през май догодина и общински през есента?”, попита водещата Илиана Беновска. Халил Летифов отговори, че ръководството на ДПС работи за възстановяване на позициите. Той продължи, че „Обединените патриоти” наистина са имали малко повече гласове от ДПС, но математическият сбор с ГЕРБ не е довел до добри резултати. „Нашите предупреждения вървят вече година и половина, че тази математически събрана коалиция няма да даде очаквания резултат. Всички последствия, които са в подкрепа на нашата теза, са толкова много, че следващата година освен двата редовни избора може да има и такива. Изборът на г-н Борисов ще събори третото правителство на г-н Борисов!”, категоричен бе народният представител.  \r\n„Плашите в момента ли, размахвате бустанско плашило, или наистина поемате отговорността, дайте си сметка наистина да има три избора в една година?”, продължи водещата Илиана Беновска. Гостът й отговори, че председателят на ДПС е бил ясен – или ще си отидат „Обединените патриоти”, или ще падне цялото правителство. Той беше категоричен, че „Обединените патриоти” са воденичен камък за правителството на Бойко Борисов. Тази цена обаче ще се плаща не само от ГЕРБ, но и от цялата страна. „Ако някой ме убеди мен, че това поведение на вицепремиерите трябва да бъде толерирано, че то е адекватно, че това е нормално, че това отношение трябва да бъде овластено – ще направя всичко, което сметне за необходимо! Не могат да ме убедят, за съжаление не могат да убедят и българското общество!”, заяви Летифов. И социологическите изследвания ясно показват това отношение. ДПС не плаши никого, просто констатира. \r\n„Как наистина виждате развоя, ако не си подадат оставките „Патриотите”? Предстоят през май европейски избори, а през есента местни, къде виждате евентуални предсрочни парламентарни и как?”, попита водещата Илиана Беновска. Събеседникът й отговори, че предсрочните избори са неизбежни. „Кога е въпрос, който не е толкова важен. За съжаление ще ги има, но трябва да е ясно, че ще са благодарение на така наречените „Обединени патриоти”. Оттук нататък е по-важен въпросът, на който дължим отговор – какво правим след това!”, завърши Халил Летифов разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 11-ти ноември 2018.", "date": "2018.11.12", "title": "Халил Летифов, ДПС: Човекът с „далекогледа” се нарича Ахмед Доган"}
{"url": "http://www.focus-news.net/news/2018/11/12/2589208/denyat-12-noemvri-v-balgarskata-istoriya.html", "text": "В разгара на Сръбско-българската война на 12 ноември 1885 г. (24 ноември по нов стил) започва отбраната на Видин, а българските части освобождават Цариброд. Същия ден Русия и останалите велики сили пращат нота на България за започването на мирни преговори между воюващите страни. Нотата е подкрепена и от Османската империя. В искането на Великите сили, обаче не е споменато нищо за признание на Съединението на България. Българското правителство отлага отговора си с извинението, че Александър I е на бойното поле. \r\nНа този ден през 1944 г. е създаден Младежки народен съюз „Звено\". Изграждането на съюза започва веднага след 9 септември 1944 г. с образуването на младежки и студентски секции към Народния съюз „Звено\". Те обединяват своята дейност на проведения на 15 април 1945 г. учредителен конгрес. Младежката организация възприема програмата на Народния съюз „Звено\". Тя е сравнително малобройна. \r\n2004 г.  \r\nНа базата на проекта „Заедно в Европа“ българското училище „Христо Ботев“ в Букурещ и училище „Христо Ботев“ в Русе сключват Протокол за побратимяване. Основната цел на побратимяването е създаване на дух на приятелство, сътрудничество и добросъседство между Румъния и България чрез разширяване и разнообразяване на взаимно организираните мероприятия в областта на образованието и културата чрез мобилизиране на учителските кадри и учениците на двете училища. \r\n2003 г. \r\nПрезидентът присъжда Орден „Стара планина” на: \r\n1. Ислам Каримов, президент на Република Узбекистан - лента \r\n2. Татяна Каримова, съпруга на президента на Република Узбекистан - първа степен \r\n2001 г. \r\nБългарските евро облигации на стойност 250 000 000 евро предизвикват голям интерес на европейските борси и се разпродават за 10 мин. Това се дължи на повишения кредитен рейтинг на страната. \r\n1996 г. \r\nНа заседание на ръководството на БСП и на парламентарната й група Жан Виденов получава вот на доверие до извънредния конгрес на БСП, насрочен за 21-22 декември същата година. \r\nНационалният координационен съвет на СДС решава да започне действия за предизвикване на предсрочни парламентарни избори. \r\n1968 г. \r\nСекретариатът на ЦК на БКП взима решение \"За някои прояви на идеологическия фронт\", в което се твърди, че не всички сатирици са оправдали \"доверието на партията\", не са осъзнали задачата си за отразяване и на \"голямата\", и на \"малката\" правда, не водели борба с империалистическите сили, а предпочитали \"да се ровят само в задния двор на нашата действителност и от дребното, единичното да правят генерални обобщения\". Конкретни обвинения се отправят към Радой Ралин и Борис Димовски и книгата им \"Люти чушки\" с епиграми и сатирични стихове, където те са застанали на \"антипартийни позиции\" и книгата им е заклеймена като \"политическа грешка\". Неразпределеният тираж на книгата е изгорен в самата печатница. Целта е сплашване на интелигенцията, за да не възприеме примера на чехословашките събития. \r\n1948 г. \r\nБългария възстановява дипломатическите си отношения с Аржентина. \r\n1944 г. \r\nСъздаден е Младежки народен съюз \"Звено\". Изграждането на съюза започва веднага след 9 септември 1944 г. с образуването на младежки и студентски секции към Народния съюз \"Звено\". Те обединяват своята дейност на проведения на 15 април 1945 г. учредителен конгрес. Младежката организация възприема програмата на Народния съюз \"Звено\". Тя е сравнително малобройна. Определена роля за развитието й изиграва постановлението на Изпълнителния комитет на Народния съюз \"Звено\" от 20 юни 1947 г. за преустройство на младежката организация. През декември 1947 г. Народният младежки съюз \"Звено\" се влива в Съюза на народната младеж (СНМ). \r\n1897 г. \r\nФормира се военноморска база във Варна. Тогава флотилията и Морската част са разделени на Дунавска флотилия с щаб в гр. Русе и Морска част с щаб в гр. Варна. \r\n1894 г. \r\nВ София започва да излиза в. \"Право\", орган на Вътрешната македонска организация. \r\n1885 г. \r\nПо време на Сръбско-българската война (1885 г.) започва отбраната на Видин. Същия ден (по нов стил на 24 ноември 1885 г.) българските части освобождават Цариброд. \r\n1866 г.  \r\nРоден е Гено Киров (Гено Киров Генов) - български драматичен артист. На тази дата са родени :  \r\n1913 г. \r\nРоден е Пирин Лефтеров Бояджиев - български писател, педагог и общественик. Работи дълги години в Румъния (Букурещ) върху проблемите на българското малцинство в Банат, Влашко и Добруджа. Автор е на учебници и книги по български език и литература, проучвател на дейността на българските възрожденци от Партений Павлович до Вазов. Негови съчинения са: \"Партений Павлович\" (1988 г.), \"Съвременници на Берон\" (1992 г.). \r\n1885 г. \r\nРоден е Продан Стоянов Таракчиев (по нов стил на 24 ноември 1885 г.) - български офицер, полковник. Един от първите български летци и създатели на българската военна авиация. Завършва Военното училище в София през 1908 г. и служи като офицер в 11-и Сливенски пехотен полк. Участва в Балканските войни (1912-1913 г.) като летец-наблюдател. На 16 октомври 1912 г., заедно с пилота Радул Милков извършва боен полет със самолет над гара Караагач и хвърля позиви и ръчни бомби над турските позиции. Завършва въздухоплавателна школа в гр. Гатчина (Русия). По време на Първата световна война служи в Първо аеропланно отделение (1915-1918 г.). След войната е началник на Аеропланното училище. Умира на 29 април 1957 г. в София. \r\n1870 г. \r\nРоден е Богдан Василев Морфов (по нов стил на 24 ноември 1870 г.) - български учен, дипломат и общественик. \r\n1866 г. \r\nРоден е Гено Киров (Гено Киров Генов) - български драматичен артист. На тази дата умират :  \r\n1925 г. \r\nУмира Крум Дрончилов - български географ и етнограф. За изготвянето на историческата справка на Агенция „Фокус” са използвани следните източници: \r\nЕнциклопедия „България” - Издателство на БАН, 1982 г.; \r\nЕнциклопедия „Британика” (2004 г.); \r\nБольшая Советская Энциклопедия (1970 г.); \r\nФамилна енциклопедия „Larousse”; \r\nИстория на Българите - Късно средновековие и Възраждане – Издателство “Знание” ЕООД, Книгоиздателска къща „Труд”, 2004 г.; \r\nИстория на Българите - От древността до края на XVI век – Издателство “Знание” ЕООД, Книгоиздателска къща „Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща „Труд”, 2003 г.;  \r\nИстория на България по дати - Книгоиздателска къща „Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща „Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща „Емас”, 2001 г.; \r\nИстория на Русия - Книгоиздателска къща „Труд”, 2002 г.; \r\nИстория на Османската империя - Издателство „Рива”, 1999 г.; \r\nБългарска енциклопедия, БАН, Книгоиздателска къща „Труд”, 2003 г.; \r\nИсторически бюлетин – на „The New York Times”; \r\nИсторически бюлетин – на „The History Channel”; \r\nИсторически бюлетин – на „World of Quotes”; \r\nИсторически архив на Агенция „Фокус” - отдел „Архив и бази данни” и други.;", "date": "2018.11.12", "title": "Денят 12 ноември в българската история"}
{"url": "http://www.focus-news.net/news/2018/11/12/2589211/vecher-pres-makedonskiyat-turizam-gubi-ogromen-pritok-na-valuta-poradi-sashtestvuvashtite-vizi-za-kitay.html", "text": "Заради съществуващите визи за Китай македонският туризъм губи огромен приток на валута, предават местните медии, сред които  „Вечер прес“ . Изданието пише, че страната спешно трябва да премахне или облекчи визовия режим за Китай, тъй като ще остане извън балканския туристически пазар, а притокът на чуждестранна валута ще завърши в други страни от региона.  \r\nСпоред наблюденията на Стопанската камара в Македония трябва да се вдигне и визовият режим за арабските страни от Залива, включващи Катар, Кувейт, Бахрейн, Оман, Обединените арабски емирства, чиито туристи все повече посещават Балканите. „Вечер прес“ цитира Славе Сирачевски, вицепрезидентът на Туристическото сдружение към Стопанската камара на страната, в момента е недостатък на Македония е, че нито един от македонските хотели все още няма въведена халал система, а слабо е познаването и на китайската култура, традиции и кухня. „Улесняването на визовия режим би увеличило драстично броя на китайските туристи, което предполага възможност за получаване на визи на летището в Скопие. Сърбия одобри безвизовия режим преди две години, след което два или три пъти увеличи броя на туристите. Беше въведена и редовна линия от Белград до Китай, която допълнително допринесе за развитието на туризма“, казва Сирачевски и добави, че броят на китайските туристи в цял свят се оценява на около 135 млн. евро годишно и те харчат 330 млрд. долара, предава  Радио „Фокус“  в рубриката „Балкански туристически часовник“.  \r\nМедията пише, че Македония получава само 0.1% от тези пари от световната туристическа тенденция. Всички страни в региона са либерализирали визовия режим с държавите от Персийския залив, само Македония има визи за почти всички от тях. Сърбия и Черна гора вече са създали конкретни съвместни дестинации за туристите от Катар, Кувейт, Оман, страни, които са сериозно заинтересовани да посетят балканските страни - допълни Даниела Михайловска-Василевска, представител на СКМ. \r\nКамарата също изпрати официално искане до министерствата на вътрешните и външните работи да организират среща, за да обсъдят този въпрос. Михайловска-Василевска отбеляза, че двугодишните усилия за разрешаване на ситуацията с визовия режим за Китай и страните от Персийския залив са изчезнали без конкретен резултат. Тя обясни, че с Китай е започнало известно облекчение, но това отнема около две години, за да се осъществи. „Едва през 2016 г. в Сърбия имала 18 509 души, а през 2017 г. вече – 51 691 китайски туристи, което е три пъти повече в рамките на една година след облекчаване на визовия режим“, казва Михайловска-Василевска и добавя, че тазгодишните оценки показват, че ръстът спрямо миналата година е с 200%, а в сравнение с 2016 г. има повече от шест пъти увеличение за туристите от Китай.  \r\nИзданието добавя, че според анализи броят на туристите в Македония продължава да расте. За годината той достига увеличение от 15% и тъй като най-многобройните туристи са все още гости от Турция, Сърбия, България, Гърция, Холандия.", "date": "2018.11.12", "title": "„Вечер прес“: Mакедонският туризъм губи огромен приток на валута поради съществуващите визи за Китай"}
{"url": "http://www.focus-news.net/news/2018/11/12/2589202/atanas-merdzhanov-bsp-na-kongresa-otnovo-shte-postavim-vaprosa-za-izbor-na-predsedatel-na-partiyata.html", "text": "На конгреса отново ще поставим въпроса за избор на председател на партията. Това каза Атанас Мерджанов, член на НС на БСП, в разговор с Илиана Беновска в предаването „Беновска пита” по Радио К2 и Канал 3, съобщиха от  екипа на предаването .  \r\n„Вие сте назован от Корнелия Нинова, като опозиция. Какъв интерес преследвате Вие да бъдете в опозиция, искате отново да сте народен представител ли или да сте член на Изпълнителното бюро, или да имате друг вид облаги”, попита Беновска. Атанас Мерджанов поздрави Беновска за въпроса и каза, че на пленума на БСП е направил дръзко опровержение, че тези, които не са опозиция, но са с позиция в БСП, едва ли не се стремят отново към постове и депутатски места. Независимо от промените в устава, те искат БСП да бъде не просто силна опозиция, а алтернатива на управляващите и да поеме съдбата на управлението на държавата. „В моето обръщение казах, че Корнелия Нинова е натикала вътрешната опозиция в багажника на колата на БСП, която управлява еднолично и Ви е залепила устата с изолирбанд. Така ли е”, попита Беновска. Атанас Мерджанов не се съгласи и отговори, че е имало ярки  несъгласия с начина, по който Корнелия Нинова ръководи Националния съвет и партията. „Разбрах, че освен Вашето ярко изказване е имало и ярко изказване на Румен Овчаров, който казал на Нинова, че не е най-умната, както и ярко изказване на евродепутата Георги Пирински, както и на Георги Гергов. Може ли да разкажете за тези изказвания”, попита Беновска. „Вътрешнопартийната дискусия е била много ценна и не е успяла да изплаши критиците на Нинова. Георги Пирински, Велислава Дърева, Петър Мутафчиев, Ивелин Николов, Георги Гергов, Румен Овчаров са направили силни изказвания и са дали да се разбере, че 50-те, подписали писмото срещу Корнелия Нинова, не са близки до олигарсите и не са хора, които се стремят към постове и не търсят възмездие. Всички тези хора са участвали в много битки за авторитета на партията. Лековато и несериозно е да бъдат игнорирани техните опит и знания. Това са хора с позиция, а не опозиция. Членовете на НС на БСП не трябва да бъдат безгласна маса от 176 човека\", заяви Атанас Мерджанов. Той добави, че думите на Румен Овчаров към Нинова, че не е най-умната са от по-предишен пленум. Според Мерджанов смисълът на неговото изказване е, че партията трябва да функционира демократично, ИБ трябва да си признава грешките и да не допуска нови такива, като игнорира ролята НС на партията.   \r\n„Изредихте ли грешки ма ИБ, освен това, което те правят под диктовка на Корнелия Нинова да игнорират ролята на НС”, попита Беновска. „Критиките са за това, че има взети решение, които не са изпълняват, че БСП се отделя от избирателите\", допълни Мерджанов. „БСП създавате впечатление, че винаги имате забележки към лидера си и после, когато се налага Вие, хора с позиции, не успявате да доведете нещата докрай да бъдете партия на народа, защитник на слабия”, попита Беновска. „БСП трябва да предложи сериозна перспектива за хората в държавата и да работи за преодоляване на неравенствата, за да бъде смислена алтернатива\", посочи Мерджанов. „С влизане и излизане от парламента не ставаме по-симпатични и по-резултатни, нито с крясъци и лозунги\", допълни той. БСП няма да се превърне в алтернатива, а се отдалечава все повече от желания резултат. „Визия за България” трябваше да бъде разработена и гласувана от НС на БСП, е посочил Георги Пирински на пленума. И после да се обсъжда с гражданите. Корнелия Нинова не е дала отговор на тези въпроси. Петър Мутафчиев е отправил въпроси, свързани със символиката на партията, дори на подиума и сцената не е имало отличителни знаци на БСП.  \r\n„Да Ви бръкна в джоба, къде Ви е милионът, който Георги Гергов е раздал”, попита Беновска. „Георги Гергов трябваше за освести някои хора, които прибързано го бяха изключили от активната политическа игра като Йордан Мичев, който вече не главен редактор на партийния вестник\", каза Мерджанов. По думите му БСП трябва да управлява с капацитета, ума и таланта на всички свои членове, затова е писмото на Костадин Паскалев и Петър Мутафчиев. Това е още една стъпка, че не може БСП да се управлява като фирма или търговско дружество.  \r\n„Победихте ли като махнахте Йордан Мичев от поста главен редактор на в. “Дума”, попита Беновска. „Няма победители и победени. Има сериозно усилие и аз се надявам ИБ и НС ще си дадат сметка, че без вътрешнопартийна сериозна дискусия, без красноречиви и ярки позиции и доказателства, без загриженост за партията и нейните членове, не може да убедим българските граждани, че ще бъдем смислена алтернатива на сегашните управляващите”, отговори Атанас Мерджанов. Най-яркият вътрешнопартиен скандал беше с Йордан Мичев и вестник „Дума” и подписите на 50-те членове на Изпълнителното бюро, категоричен бе социалистът. \r\n„Поставихте ли въпроса към Нинова дали ще спре да погазва НС да взима важните по устав решения”, попита Беновска. Мерджанов посочи, че пленумът е постигнал резултат. „Имахте замисъл да поставите въпроса кой ще избира председателя на БСП – конгресът или НС”, попита Беновска. „Такава дискусия в партията върви, но промените в устава са сложна динамика и този въпрос ще бъде поставен, защото от него зависи как ще функционира БСП – еднолично или демократично\", отговори социалистът. „С вождизъм БСП не може да спечели предсрочни парламентарни избори. Голяма грешка е БСП да подражава в стила на управление на Борисов\", добави Мерджанов. Той допълни, че е поставен въпросът пред Корнелия Нинова дали БСП е партия от вождистки тип като ГЕРБ, гербаджийски тип. „Като казвате вождистки и гербаджийски тип, кажете от кога не сте печелили БСП”, попита Беновска. „Това с вождизма на Борисов си е работа на ГЕРБ\", отговори Мерджанов.  \r\n„Корнелия Нинова прави ли се на Бойко Борисов”, попита водещата. Атанас Мерджанов отговори, че това само ще отблъсне избирателите на БСП и българските граждани. „Какво ще стане с постановката кой избира председателя на БСП”, попита Беновска. „Това ще бъде решено от конгреса и делегатите му на 26 януари следващата година\", отговори Атанас Мерджанов. По думите му БСП не може и не бива да се развива по този едноличен модел на възприемане на управлението. „На предишното заседание на конгреса този въпрос отново беше поставен и 150 човека гласуваха за него\", каза още той.  \r\n„Замисляте ли на конгреса, хората с позиция в БСП, да свалите Корнелия Нинова от председателския пост. Вие един от претендентите ли сте”, попита Беновска. Атанас Мерджанов каза, че въпросът не е да бъде свалена Корнелия Нинова. „Писмото на 50-те, т.нар. “кърваво писмо” е, че не може и не бива ИБ да се отнася лековато към общопартийните решения. За тази година е трябвало да се проведе заседание на конгреса на БСП, но то ще бъде отложено за следващата година, което значи, че не се спазва уставът. От този пленум излизаме с резултат за конгреса. Заседанието на днешния пленум е било сигнал към ИБ е, че така повече не може и не бива да се подценява ролята на НС\", добави той.  \r\n„Обсъждахте ли  изявлението на президента Румен Радев по повод 10-ти ноември и заявлението на Корнелия Нинова, че тя е готова да се подпише под всяка дума, произнесена от Радев”, попита Беновска. „БСП подкрепя конституционализма и правата на гражданите\", отговори Мерджанов. „Недопустимо е депутати на БСП с гражданска позиция да бъдат нападени от Камарата на строителите, заради исканата от тях проверка на АПИ на пътната мрежа\", каза Мерджанов.  \r\n„Някой упълномощил ли е Корнелия Нинова да казва, че застава зад всяка дума на президента Радев”, попита Беновска. „Корнелия Нинова е председател на НС на БСП  и има правото и задължението да се произнася по възлови позиции на президент и премиер. Тук Нинова е права\", допълни социалистът.   \r\n„Каква е кратката версия за в. “Дума”, като няма да се стърпя да направя забележка, че Вие днес направихте може би един акт към президента Радев, който каза, че медиите не са свободни и са задкулисни, ще му дадете ли една свободна и незадкулисна зависима медия, без ирония”, попита Беновска. „Президентът Радев е сериозен човек и има основания да казва, че е застрашена демокрацията, но той самият е участник в целия този процес. Освен на декларирани реалности, всички наши държавници трябва сериозно да се замислят в активното участие в тези процеси. В. “Дума” винаги е била свободна и независима медия. Оттук-нататък се надявам на обективна работа на комисията за избор на нов главен редактор, който да поеме съдбата на в. “Дума”, обобщи Атанас Мерджанов пред Илиана Беновска в предаването “Беновска пита” по Радио К2 и Канал 3 на 11 ноември 2018 година.", "date": "2018.11.12", "title": "Атанас Мерджанов, БСП: На конгреса отново ще поставим въпроса за избор на председател на партията"}
{"url": "http://www.focus-news.net/news/2018/11/12/2589209/prof-lyubomir-gavrilov-v-parizh-stana-yasno-che-es-e-buden-i-aktiven-ostavayki-takav-bez-velikobritaniya-obache.html", "text": "В Париж стана ясно, че ЕС е буден и активен, без Великобритания обаче. Това каза в сутрешния блок „Добро утро, България“ на  Радио „Фокус“  проф. Любомир Гаврилов, преподавател в университета в Тулуза по повод срещата във френската столица за 100-годишнината от Първата световна война. По думите му освен множеството световни лидери, присъствали на срещата, е важно да се отбележат и знаковите отсъствия. „Имаме отсъствие на британска делегация, аз поне не успях да забележа познати лица, представители на британското правителство пред триумфалната арка, където бяха наредени всички представители, участници през Първата световна война. Изводът от това отсъствие е, че няма външна сила, която да дойде и да ни помогне ние трябва да си помогнем сами имаме всичко, което ни трябва, за да го направим. Излизането на Великобритания от ЕС е много лош ход за всички, за ЕС и за самите британци, което президентът на Франция Еманюел Макрон непрекъснато повтаря. „В момента, в който те си променят мнението ние ще ви приемем с отворени обятия обратно в ЕС“, казва той- което разбира се най вероятно така ще стане. Въпросът не е дали ще стане, а кога ще стане, тоест след колко години. Разбира се на втори план трябва да споменем злободневните теми , които ще се обсъждат и се обсъждат в момента“, добави той. Проф. Любомир Гаврилов коментира още, че американският президент, типично в негов стил, не пропусна да създаде малък скандал, оказал се по-късно „буря в чаша вода“. Въпросът не е Европа да воюва със САЩ, а да защити икономическите си интереси, потъпквани от американски компании, обясни той и добави, че страните от стария континент трябва да се вземат в ръце, да се държат като равни икономически на САЩ. Остава обаче неравенството в политически и военен план, каза още проф. Гаврилов.", "date": "2018.11.12", "title": "Проф. Любомир Гаврилов: В Париж стана ясно, че ЕС е буден и активен, оставайки такъв без Великобритания обаче"}
{"url": "http://www.focus-news.net/news/2018/11/12/2589210/pazardzhik-dvizhenieto-po-patya-ot-selo-dyulevo-do-razklona-za-strelcha-se-izvarshva-v-edna-lenta-v-rayona-na-35-km-poradi-propadane-na-chast-ot-patnoto-platno.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление – Пазарджик. Въведени са ограничения заради ремонти по някои третокласни пътища. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.11.12", "title": "Пазарджик: Движението по пътя от село Дюлево до разклона за Стрелча се извършва в една лента в района на 35 км поради пропадане на част от пътното платно"}
{"url": "http://www.focus-news.net/news/2018/11/12/2589212/burgas-okolo-2-kg-marihuana-sa-otkriti-pri-proverka-na-apartament-v-k-s-meden-rudnik.html", "text": "Около 2 кг марихуана са открити при проверка на апартамент в к-с „Меден Рудник“. Това съобщиха от  ОДМВР - Бургас . Проверката е извършена на 09 ноември т.г. около 12.00 часа в района на бл. 14 в к-с „Меден Рудник“. Служители от Второ Районно управление - Бургас са задържали 31-годишен криминално проявен с инициали К.Х. от Бургас, като след претърсването на обитавания от него апартамент намерили и иззели две 8-литрови пластмасови туби със суха зелена тревна маса, четири стъклени буркана със суха зелена тревна маса, шест плика със суха зелена тревна маса и множество други опаковки, съдържащи суха зелена тревна маса (марихуана). Общото тегло на иззетото наркотично вещество е около 2 килограма. К.Х. e задържан за срок до 24 часа. във Второ Районно управление – Бургас. По случая е образувано бързо полицейско производство.", "date": "2018.11.12", "title": "Бургас: Около 2 кг марихуана са открити при проверка на апартамент в к-с „Меден Рудник“"}
{"url": "http://www.focus-news.net/news/2018/11/12/2589215/kyustendil-izlozhba-esenni-motivi-shte-bade-otkrita-v-chitalishte-bratstvo.html", "text": "Изложба „Есенни мотиви” ще бъде открита в читалище „Братство” на 12 ноември. Това съобщи за  Радио „Фокус” – Кюстендил  Иван Андонов, председател на читалище „Братство” – Кюстендил. Откриването е насрочено за 14.00 часа във фоайето на културния институт. „Това е традиционната изложба „Есенни мотиви“ на класа по изобразително изкуство с преподавател Людмила Христова. Изложбата ще бъде подредена във фоайето на читалището и представя 50 произведения на 25 деца от 5 до 16 години”, каза Иван Андонов. По думите му младите творци са използвали различни техники – темпера, акварел, апликации, отпечатъци и други. Децата са проявили своята фантазия с различни сюжети, използвали са различни жанрове – пейзаж, натюрморт, портрет, фигурална композиция. \r\nВенцеслав ИЛЧЕВ", "date": "2018.11.12", "title": "Кюстендил: Изложба „Есенни мотиви” ще бъде открита в читалище „Братство”"}
{"url": "http://www.focus-news.net/news/2018/11/12/2589214/sport-rodzhar-federer-zapochna-sas-zaguba-uchastieto-si-na-finalite-v-london.html", "text": "Роджър Федерер допусна загуба на старта на финалния турнир на АТР в Лондон. В среща от  първия кръг в група „Лейтън Хюит\" швейцарецът  отстъпи на Кей Нишикори, който постигна победа след 7:6, 6:3. Така за  трети път в кариерата си японецът успя да се наложи над Федерер.  \r\nВ другия мач от групата Кевин Андерсън от ЮАР победи австриеца Доминик Тийм с 6:3, 7:6.  \r\nДнес на корта в Лондон ще играят останалите четирима играчи от втората група „Густаво Куертен\" - Александър Зверев, Марин Чилич, Новак Джокович и Джон Иснър.", "date": "2018.11.12", "title": "Спорт: Роджър Федерер започна със загуба участието си на финалите в Лондон"}
{"url": "http://www.focus-news.net/news/2018/11/12/2589213/denyat-12-noemvri-v-svetovnata-istoriya.html", "text": "На този ден през 930 година в Исландия е създаден първият парламент в света – Исландският алтинг.  \r\nИзригва смятаният за изгаснал вулкан Везувий. Той се намира на Апенинския полуостров, югоизточно от Неапол. Височина му е 1277 m. Неговото първо изригване е през 79 сл. Хр. и разрушава древните градове Херкулан, Стабий и Помпей.  \r\nПрез 1912 г. в Антарктида са открити останките на Робърт Скот и неговата експедиция. Робърт Фолкън Скот е английски полярен изследовател, който през 1910 г. предприема пътуване из Южния ледовит океан и стига до Южния полюс на 18 януари 1912 г. (около 1 месец след Р. Амундсен). На връщане загива сред антарктическите ледове. Дневникът на Скот дава данни за извършените научни изследвания от участниците в експедицията и за трагичната им смърт. \r\n2015 г. \r\nВ Чили започва изграждането на най-големия телескоп на Земята. Приборът ще получава 10 пъти по-ясни изображения, отколкото изображенията от космическия телескоп Хъбъл. \r\n2014 г. \r\nКосмическият апарат Розета каца на кометата 67P/Чурюмова — Герасименко. Това е първото в историята на човечеството меко кацане на комета. \r\nВ Нейпидо започва 25-та среща на АСЕАН. \r\n2013 г. \r\nУкраинската компания „М-Платформа“ създава свръхмощен 10,2 Pflops суперкомпютър супер ЕИМ „М12“, който заема четвърто място в рейтинга TOP500 след китайския Tianhe-2 — 33.863 Pflops, американския Titan — 17.590 Pflops и Sequoia — 17.173 Pflops. \r\n2012 г. \r\nЕгипетски ислямисти искат да разрушат Сфинкса и пирамидите в Египет, тъй като са езически идоли. Това се случва ден, след като хиляди ислямисти на площадите в Тахрир и Кайро поискват въвеждането на шариата в страната. \r\nСтраните от Персийския залив признават легитимността на сирийската опозиция. \r\n2011 г. \r\nВ Хонолулу започва среща на държавните глави на страните-членки на организацията за Азиатско-тихоокеанско икономическо сътрудничество. \r\n2010 г. \r\nНа срещата на върха на Г-20 в Сеул, РЮА изразява желание да се присъедини към БРИК. \r\n2006 г. \r\nВ Южна Осетия приключват изборите за президент и референдумът за независимост. По предварителни данни на Централната избирателна комисия на непризнатата република в изборите и референдума са взели участие над 85% от избирателите. \r\nГласуване се провежда и в избирателни секции, функциониращи на територията на Северна Осетия. Ходът на изборите и референдума е наблюдаван от представители на 11 държави, сред които Русия, Украйна, Полша, Германия, Испания, Венецуела и Йордания. Мониторинг на изборите осъществяват също и наблюдатели от Абхазия и Приднестровието. \r\nПо данни от “екзит-пол” проучванията, 99% от жителите на Южна Осетия, взели участие в референдума, са гласували за независимостта на републиката от Грузия. 98% от тях са подкрепили кандидатурата на сегашния президент на непризната република Едуард Кокойти за нов мандат. Общият брой на регистрираните гласоподаватели в Южна Осетия е 55 хил. души. \r\n2001 г. \r\nПри излитане от международното летище в Ню Йорк катастрофира самолет „Еърбъс“ на American Airlines; загиват 260 пътници и членове на екипажа. \r\n2000 г. \r\nУчастниците в срещата на върха в Катар на лидерите на 56 ислямски държави се договарят да подкрепят палестинците в борбата срещу Израел. Освен това е решено да бъдат призовани всички мюсюлмански държави да замразят отношенията си с Израел. \r\n1996 г. \r\nСкулптурата на Едгар Дег „Малка танцьорка” е продадена на търг в Ню Йорк за 10,8 милиона долара. Това е рекордна цена за скулптура. \r\nУмира Витаутас Пранович Жалакявичус - литовски режисьор. \r\n1987 г. \r\nВ Пекин е открит първият американски ресторант в Китай - „Кентъки Чикън”. \r\n1981 г. \r\nАмериканската совалка „Колумбия” става първият космически кораб с света, който излита в космоса за втори път. \r\n1974 г. \r\nПисателят Александър Солженицин е експулсиран от Съветския съюз заради \"противообществено поведение\". \r\n1973 г. \r\nГрупата Куин започва своето първо турне във Великобритания. Те стартират като подгряваща група преди концерта на Mott the Hoople. \r\nРокгрупа Куин е основана през 1972 г. В нейния състав влизат Фреди Меркюри - вокалист, пианист, автор на текстове; Брайън Мей - китара, вокал, композитор; Джон Дийкън - бас; Роджър Медоус Тейлър - ударни. Музиката на групата е компилативна, обединяваща хард- и хеви-метъл, глитър- и глимър-рок, арт-рок, ритъм-енд-блус и диско. Най-популярни са през 70-те и 80-те години на XX в. Основатели на състава са Бр. Мей и Р. Тейлър (първоначално формация се нарича “Смайл”). През 1975 г. песента “Бохемска рапсодия” заема първо място в британската класация в продължение на 9 седмици. През 80-те години групата издава съвместен албум с Д. Бауи (“Under Pressure”, 1981 г.). Свои солови албуми издават Фр. Меркюри и Бр. Мей. През 1991 г. умира лидерът Фр. Меркюри и групата прекратява съществуването си. Албуми: “Queen” (1973 г.), “Queen II” (1974 г.), “Sheer Heart Attack” (1974 г.), “A Night at the Opera” (1975 г.), “A Day at the Rages” (1976 г.), “News of the World” (1977 г.), “Jazz” (1978 г.), “Live Killers” (1979 г.), “The Game” (1980 г.), “Flash Gordon” (1980 г., музика към едноименния филм), “Greatest Hits” (1981 г.), “Hot Space” (1982 г.), “The Works” (1984 г.), “The complete Works” (1985 г.), “A Kinds of Magic” (1986 г.), “Live Magic” (1986 г.), “Queen at the Beeb” (1989 г.), “The Miracle” (1989 г.), “Innuendo” (1991 г.), “Greatest Hits 2” (1991 г.), “Classic Queen” (1992 г.), “Live at Wembley’86” (1992 г.), “Greatest Hits I&II” (1994 г.), “Made in Heaven” (1995 г.), “There Are The Days Of Our Lives” (1999 г.). \r\n1970 г. \r\nВ Източен Пакистан циклон и приливна вълна помитат няколко окръга, отнемайки живота на най-малко 200 000 души. \r\n1965 г. \r\nПо неизвестни причини се запалва английският лайнер „Ярмоут Касъл”. Загиват 92-ма души. \r\n1956 г. \r\nВ Тихия океан е забелязан най-големият айсберг в историята – дължината му е 335 километра. \r\n1951 г. \r\nВ Торонто Канадският национален балет изнася своето първо представление. \r\n1950 г. \r\nРоден е Мирча Неделчу - румънски писател. \r\n1946 г. \r\nВ Чикаго, САЩ, е открито първото в света банково обслужване на водачи директно в автомобилите им. \r\n1944 г. \r\nБлизо до бреговете на Норвегия английската авиация потапя последния немски лайнер – „Тирпиц”. \r\n1942 г. \r\nАнгло-американски войски превземат Тобрук (Северна Африка). \r\n1941 г. \r\nВ Севастопол немски юнкери унищожават крайцера „Червена Украйна”. Това е единственият съветски крайцер, унищожен в годините на Втората световна война. \r\nНа съвещание на немския генералитет в Орша е разработен план за превземане на Москва от фашистите. \r\nУмира генерал Ханцигер - военният министър на вишисткото правителство на Франция. Той загива в района на Ним при авиокатастрофа. \r\n1940 г. \r\nХитлер заповядва да се вземат всички възможни политически мерки за въвличането на Испания във войната. \r\n1938 г. \r\nВ Германия е обявен закон за конфискация на 20 % от имуществото на всеки евреин. \r\n1933 г. \r\nНа референдум в Германия 95 % от населението на Германия одобрява политиката на Хитлер. \r\n1930 г. \r\nВ Торонто, Канада, е открит леденият дворец „Мейпъл Лиф Гардън”. \r\n1926 г. \r\nВ Илинойс, САЩ групировка на мафията извършва въздушна бомбардировка над ферма. Това е единственият случай на авиобомбардировка в историята на САЩ. \r\n1923 г. \r\nАдолф Хитлер е арестуван от немските власти за опит да организира преврат. \r\n1921 г. \r\nЗапочва Вашингтонската конференция, предмет на която е бъдещето на Китай и Далечния Изток. \r\n1918 г. \r\nАвстрия е провъзгласена за република. Това е краят на Хабсбургската династия. \r\n1912 г. \r\nВ Антарктида са открити останките на Робърт Скот и неговата експедиция. \r\n1910 г. \r\nРоден е Курт Хофман - германски режисьор. \r\nЗаснет е първият в света кино трик - каскадьор скача в река Хъдсън от горящ балон. \r\n1868 г. \r\nАмериканецът Кристофър Шоулс патентова пишещата машина. \r\n1867 г. \r\nВнезапно изригва смятаният за изгаснал вулкан Везувий. Той се намира на Апенинския полуостров, югоизточно от Неапол. Височина му е 1277 m. Неговото първо изригване е през 79 сл. Хр. и разрушава древните градове Херкулан, Стабий и Помпей. \r\n1859 г. \r\nВ Париж цирковият артист Жюл Леотард за пръв път изпълнява трапец във въздуха. \r\n1847 г. \r\nВ Единбург се провежда първата демонстрация на хлороформ като анестезиращо вещество. \r\n1708 г. \r\nРуската православна църква анатемосва украинския хетман И. Мазепе за измяна на Петър Първи. Хетман e изборен военачалник или управител на област в Полша и Украйна през ХVI-ХVII в. \r\n1472 г. \r\nСъстои се сватбата на руския владетел Иван III Василиевич с византийската принцеса Зоя Палеолог. \r\nИван III Василиевич е роден на 22 януари 1440 г. Син на Василий II Василиевич Тъмни. От 1462 г. става велик княз на Москва. Споменава се като велик княз (съуправител на своя баща) от 1450 г. Той поставя началото на единната руска държава, след като присъединява към Московското княжество значителни територии - Ярославското (1463 г.) и Ростовското (1474 г.) княжества, Новгородската феодална република (1478 г.), Тверското велико княжество (1485 г.), Вятският (1489 г.) и Рязанският район. След войните от 1487-1494 г. и 1500-1503 г. заедно с Великото литовско княжество присъединява и редица западни земи: Чернигов, Новгород-Северски, Гомел, Брянск и др. През 60-80-те години на ХV в. води успешна борба с Казанското ханство, което след 1487 г. попада под силното политическо влияние на Русия. При неговото управление нараства политическото значение на дворянството. Иван III води борба със сепаратизма на отделни князе и значително ограничава техните суверенни права. Едно от най-важните му постижения е отхвърлянето на татарско-монголско иго (1480 г.). При него нараства международния авторитетът на Русия, установяват се дипломатически връзки с Папската курия, Германската империя, Унгария, Молдова, Турция, Иран, Крим и др. Започва да се оформя пълната титла велик княз на \"цяла Русия\" (в някои документи Иван III се именува дори цар). Негова втора жена е Зоя (София) - племенница на последния византийски император. При него се оформя архитектурния комплекс на Кремъл. \r\n930 г. \r\nВ Исландия е създаден първия Парламент в света – Исландският алтинг. На тази дата са родени :  \r\n1945 г. \r\nРоден е Нийл Йънг - поп и рок певец и китарист. \r\n1919 г. \r\nРоден е Франце Щиглиц - режисьор от словенски произход. \r\n1866 г. \r\nРоден е Сун Ят Сен - китайски политик; първият китайски държавник без конфуцианско образование, християнин. \r\n1840 г. \r\nРоден е Огюст Роден - френски скулптор. \r\n1833 г. \r\nРоден е Александър Порфириевич Бородин - един от най-големите композитори на руската класика и учен химик. \r\n1727 г. \r\nРоден е Иван Иванович Шувалов - руски политик, генeрал-адютант. На тази дата умират :  \r\n1973 г. \r\nУмира Арман Тирар - френски оператор. \r\n1955 г. \r\nУмира Мариано Латоре - чилийски писател, лауреат на Националната литературна премия на Чили за 1944 г. Латоре е роден на 4 януари 1886 г. в Кобкекура. Той е вдъхновител на литературното течение \"креолизъм\", чиито основни характеристики са съпричастие към живота на народа, към националната култура и реализъм. В сборниците \"Разказите на Мауле\" (1912 г.), \"Люлката на кондорите\" (1918 г.), \"Ули …” (1923 г.), \"Чилийци от морския бряг\" (1929 г.), \"Хора на селвата\" (1933 г.), \"Мапу\" (1942 г.), \"Вятър от ливадите\" (1944 г.), \"Чили - страна на покрайнините\" (1947 г.), \"Птичият остров\" (1955 г.), в романа \"Сурсулита\" (1920 г.) Латоре пресъздава правдиви картини от чилийския живот. Посмъртно излиза романът му \"Пакера\" (1958 г.), с който се обръща към проблемите на града. Автор е на монографията \"Литературата на Чили\" (1941 г.). \r\n1920 г. \r\nУмира Евгений Николаевич Шчепкин (Щепкин) - руски историк, педагог и общественик. \r\n1903 г. \r\nУмира Камий Жакоб Писаро - френски художник, един от създателите на импресионизма. За изготвянето на историческата справка на Агенция „Фокус” са използвани следните източници: \r\nЕнциклопедия „България” – Издателство на БАН, 1982 г.; \r\nЕнциклопедия „Британика” (2004 г.); \r\nБольшая Советская Энциклопедия (1970 г.); \r\nФамилна енциклопедия „Larousse”; \r\nИстория на Българите - Късно средновековие и Възраждане – Издателство “Знание” ЕООД, Книгоиздателска къща „Труд”, 2004 г.; \r\nИстория на Българите - От древността до края на XVI век – Издателство “Знание” ЕООД, Книгоиздателска къща „Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща „Труд”, 2003 г.;  \r\nИстория на България по дати - Книгоиздателска къща „Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща „Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща „Емас”, 2001 г.; \r\nИстория на Русия - Книгоиздателска къща „Труд”, 2002 г.; \r\nИстория на Османската империя - Издателство „Рива”, 1999 г.; \r\nБългарска енциклопедия, БАН, Книгоиздателска къща „Труд”, 2003 г.; \r\nИсторически бюлетин – на „The New York Times”; \r\nИсторически бюлетин – на „The History Channel”; \r\nИсторически бюлетин – на „World of Quotes”; \r\nИсторически архив на Агенция „Фокус” - отдел „Архив и бази данни” и други.;", "date": "2018.11.12", "title": "Денят 12 ноември в световната история"}
{"url": "http://www.focus-news.net/news/2018/11/12/2589217/plovdiv-vazpomenatelna-tseremoniya-shte-se-provede-na-britanskite-grobove-na-plovdivskite-tsentralni-grobishta-po-povod-100-godini-ot-kraya-na-parvata-svetovna-voyna.html", "text": "Възпоменателна церемония на британските гробове на Пловдивските централни гробища ще се състои от 11.00 часа. Това съобщиха за  Радио „Фокус“ - Пловдив  от Общината. Тази година се навършват 100 години от края на Първата световна война. По този повод ще бъде почетена паметта на загиналите военнослужещи и цивилни британци. \r\nНа службата, която ще се отслужи от британски свещеник, се очаква да присъстват посланиците на Великобритания и Република Ирландия, военното аташе на Великобритания и други. Ще бъдат поднесени венци и цветя.", "date": "2018.11.12", "title": "Пловдив: Възпоменателна церемония ще се проведе на британските гробове на Пловдивските централни гробища по повод 100 години от края на Първата световна война"}
{"url": "http://www.focus-news.net/news/2018/11/12/2589221/plovdiv-preminavaneto-po-patya-yugovo-laki-shte-se-osashtestvyava-v-edna-lenta-poradi-propadane-na-chast-ot-patnoto-platno.html", "text": "До 30 ноември преминаването по пътя Югово - Лъки ще се осъществява в една лента поради пропадане на част от пътното платно. Движението в проблемния участък се регулира с пътни знаци. Това съобщиха за  Радио „Фокус“ - Пловдив  от Областно пътно управление. Опасност от падащи камъни има по пътищата в планинските райони особено по направленията Асеновград - Смолян, Кричим - Девин и Юговско ханче - Югово - Лъки. Остава валидно ограничението за преминаване на камиони по-високи от 4 метра през тунелите по пътя Асеновград - Смолян. Обходният маршрут за водачите е по пътя Кричим - Девин. Забранено е и преминаването на тежкотоварни моторни превозни средства над 12 тона по пътя Поповица - Болярци. Ограничено е движението по пътя Плодовитово – Първомай – Асеновград при км 6+832 в района на моста над река Марица за камиони над 5 тона. Причината е намален габарит на пътното платно на стоманения мост на реката. Обходният маршрут е по пътя Стара Загора – Поповица и пътя София – Пловдив – Свиленград. Движението по пътя Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички моторни превозни средства. Срокът е до 21 декември 2018 г.. \r\nПътните настилки в Пловдив и областта са сухи. Движението в града е интензивно. Колони от автомобили се образуват по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Руски“, „Пещерско шосе“, „Шести септември“, „Източен“, „Санкт Петербург“ и „Освобождение“, както и по всички входно-изходни артерии на Пловдив. \r\nМария РУСЕВА", "date": "2018.11.12", "title": "Пловдив: Преминаването по пътя Югово - Лъки ще се осъществява в една лента поради пропадане на част от пътното платно"}
{"url": "http://www.focus-news.net/news/2018/11/12/2589216/burgas-skorostta-na-dvizhenie-e-ogranichena-do-50-kmchas-v-uchastaka-burgas-sarafovo-poradi-remontni-deynosti-na-patnata-nastilka.html", "text": "С нормална интензивност се осъществява движението в областта в началото на работната седмица. Това съобщиха за  Радио „Фокус“ – Бургас  от Областно пътно управление. Пътните настилки са сухи и нормално проходими, а видимостта е отлична. До 18.11 продължава да е в сила ограничението в участъка Бургас – Сарафово от км 226+992 до км 227+700, където скоростта е ограничена до 50 км/час поради ремонтни дейности на пътната настилка, а движението на определени участъци се осъществява в едната лента. Спокойно се осъществява движението и на входно-изходните пътни артерии на областния център. В централната градска част натрупване на автомобили се забелязва по някои участъци от булевардите „Сан Стефано“, „Стефан Стамболов“ и „Демокрация“, както и по улиците „Одрин“, „Генерал Гурко“, „Цар Симеон“ и „Христо Ботев“. По-натоварен е трафикът в района на кръстовището между булевард „Стефан Стамболов“ и улица „Христо Ботев“, както и в района на кръстовището с кръгово движение „Трапезица“. \r\nМария ГЕОРГИЕВА", "date": "2018.11.12", "title": "Бургас: Скоростта на движение е ограничена до 50 км/час в участъка Бургас – Сарафово поради ремонтни дейности на пътната настилка"}
{"url": "http://www.focus-news.net/news/2018/11/12/2589218/inzh-svetoslav-glosov-api-ne-sme-prospali-problemniya-uchastak-pri-svoge-otpravyani-sa-iskaniya-kam-izpalnitelya-da-remontira-patya.html", "text": "Не сме проспали проблемния участък при Своге. Това каза инж. Светослав Глосов, председател на управителния съвет на Агенция „Пътна инфраструктура“, в предаването \"Тази сутрин\" по  бТВ.  Глосов обясни, че ръководството на Агенция „Пътна инфраструктура” е било информирано за искането на Община Своге фаталната отсечка край града да бъде ремонтирана заради лошо сцепление, но тромава процедура в комуникацията с „Трейс” е довела до забавянето, което в крайна сметка отне 20 човешки живота при автобусната катастрофа от август тази година. Той беше категоричен, че АПИ не е „проспала” казуса. \r\nПо думите му документът от 2017 г. с първо предписание „Пълна подмяна на асфалтовото покритие” и срок за изпълнение „Незабавно” не е „нито сензация, нито откритие” на Елена Йончева от БСП и голяма част от другите констатирани дефекти са били отстранени, но точно въпросът със сцеплението се е оказал спорен. \r\nОтправяни са искания към изпълнителя да ремонтира пътя гаранционно, но последвал отказ. От „Трейс” изтъкнали, че твърденията в протокола не отговарят на истината и че общината в Своге не е страна по договора за пътния участък. „След техния отказ е направена оценка от нашата пътна лаборатория, която е констатирала конкретни проблеми”, обясни Глосов. Такава бил оформен нов протокол с предписания към „Трейс”. Той обаче датира от едва няколко дни преди трагичния инцидент. Глосов подчерта, че единственият начин да бъде „притиснат” изпълнител на пътен проект е в рамките на законово разписаните процедури. Освен това той отново призова да се изчака следствието преди да говорим за това дали пътят или шофьорът на фаталния автобус има вина за трагедията. Шефът на агенцията отбеляза, че не може да си обясни как асфалтът се е оказал със състав, различен от утвърдената рецептура. Според него, обаче, тук не говорим за измама, защото разликата би била под 2000 лв. за 350-метров участък. \r\n\"Нека следствието каже каква е причината за катастрофата - дали е пътят или водачът - скорост на движение, неспазване на правилата, нека следствието да каже кой е виновен\", допълни още той.", "date": "2018.11.12", "title": "Инж. Светослав Глосов, АПИ: Не сме проспали проблемния участък при Своге - отправяни са искания към изпълнителя да ремонтира пътя"}
{"url": "http://www.focus-news.net/news/2018/11/12/2589223/burgas-31-godishna-zhena-e-postradala-pri-katastrofa-na-patya-burgas-kv-cherno-more.html", "text": "31-годишна жена е пострадала при катастрофа на пътя Бургас - кв. „Черно море“. Това съобщиха от  ОДМВР - Бургас . Инцидентът е станал на 11 ноември т.г. около 14.20 часа в района на двора на бившата автошкола. По неустановени до момента причини катастрофира мотоциклет „Ямаха Р 6“, с бургаска регистрация, управляван от 31-годишна жена с инициали К.В. от Бургас. Жената е с фрактура на лявата ключица и без опасност за живота. Тя е настанена за лечение в УМБАЛ - Бургас.", "date": "2018.11.12", "title": "Бургас: 31-годишна жена е пострадала при катастрофа на пътя Бургас - кв. „Черно море“"}
{"url": "http://www.focus-news.net/news/2018/11/12/2589224/gabrovo-dvizhenieto-po-pat-gabrovo-stomanetsite-tryabva-da-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. Времето е слънчево. Температурата на въздуха е -1°. Проходът Шипка е отворен за движение. Там остава в сила ограничение за МПС за превоз на товари с маса над 12 тона и ремаркета и полуремаркета над 10 тона. На пътя с. Кормянско - с. Малък Вършец, при км 10+080 има стеснен участък при мост над р. Крапец. Сигнализиран е с пътен знак. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал \"Чехлевци\" е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 3 януари 2019 г. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 ноември. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена до 22 юни 2019. \r\nНадежда КРЪСТЕВА", "date": "2018.11.12", "title": "Габрово: Движението по път Габрово – Стоманеците трябва да се осъществява с повишено внимание поради пропаднал участък"}
{"url": "http://www.focus-news.net/news/2018/11/12/2589220/veliko-tarnovo-ogranicheno-e-preminavaneto-na-tovarni-avtomobili-nad-10-tona-prez-prohoda-tvarditsa-elena.html", "text": "Интензивно е движението по основните улици и булеварди в града, предаде репортер на  Радио „Фокус” – Велико Търново . Пътните настилки са сухи. Времето e слънчево. Температурата на въздуха е -1 градус. Натоварено е движението около учебните заведения в града. Интензивен е трафикът по бул. „България“, ул. „Никола Габровски“ и ул. „Васил Левски“, която е отворена за двупосочно движение, както и на пътен възел „Качица“ и ул. „Магистрална“ във Велико Търново. Всички светофарни уредби в града работят нормално. Други въведени ограничения във Велико Търново няма. \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nНадежда КРЪСТЕВА", "date": "2018.11.12", "title": "Велико Търново: Ограничено е преминаването на товарни автомобили над 10 тона през прохода Твърдица – Елена"}
{"url": "http://www.focus-news.net/news/2018/11/12/2589225/pregled-na-osnovnite-temi-v-shumenskiya-pechat.html", "text": "„Спектакъл на Николай Гундеров събра 100 000 зрители в Чехия“ е водещото заглавие във вестник  „Шуменска заря“ . Моравският театър в Оломоуц в Чехия чества рекордното си стотно представление на спектакъла „Слуга на двама господари“. Режисьор на авторската версия е роденият в Шумен Николай Гундеров. Тази постановка отбеляза ненадминат в последното десетилетие за театъра рекорд. „Охранителна полиция в действие“, пише вестникът. На 1245 сигнала са реаги-рали екипите от „ Охрана на обществения ред“ в областната дирекция през месец октомври. 1014 от тях са постъпили в РУ - Шумен, 107 са били подадени към РУ - Велики Преслав, на 101 сигнала са реагирали в РУ - Нови пазар и на 23 в РУ - Каолиново. За нарушения на обществения ред са приети 181 сигнала, като 169 от тях са били отработени в полицейското управление в Шумен. „Пешеходка бе блъсната от кола до Куршун чешма“, съобщава ежедневникът. Възрастна жена на 84 години бе ударена от автомобил, докато пресича улицата близо до Куршун чешма. Жената е транспортирана до болницата с множество травми. По-късно е починала в болницата. „Шумен въстана срещу високите цени на горивата“, информира всекидневникът. Високите цени на горивата обединиха стотици шуменци. В 11.00 часа вчера те се събраха пред „Арена Шумен“. Протестът продължи с шествие по улиците на града, като блокираха основни улици и булеварди. Част от протестиращите затвориха пътя в посока Варна и София. Шумен се включи мощно в Националния протест срещу високите цени на горивата. Недоволството е и срещу увеличените данъци на старите автомобили и предлаганото поскъпване на задължителната застраховка “Гражданска отговорност.“", "date": "2018.11.12", "title": "Преглед на основните теми в шуменския печат"}
{"url": "http://www.focus-news.net/news/2018/11/12/2589222/veliko-tarnovo-v-obshtina-svishtov-shte-se-provede-informatsionna-sreshta-posvetena-na-vazmozhnosti-za-finansirane-na-razlichni-proekti-ot-evropeyskiya-sayuz.html", "text": "В Общината ще се проведе информационна среща, посветена на възможности за финансиране на различни проекти от Европейския съюз. Срещата се организира от Областния информационен център във Велико Търново и на нея ще бъдат изложени всички начини за получаване на средства от Европейските структурни и инвестиционни фондове (ЕСИФ). Това съобщиха за  Радио „Фокус“ – Велико Търново  от Община Свищов. Информационното събитие ще се проведе от 14.00 часа в Зала 1 на Община Свищов. \r\nПредварителната програма предвижда и представяне на предстоящи възможности за кандидатстване съгласно Индикативните годишни работни програми (ИГРП) на Оперативните програми и ПРСР за 2019 година. След информационната част ще има и дискусия, на която заинтересованите лица ще могат да задават въпроси. Поканени за участие са всички жители, които имат отношение към посочената тема. \r\nЛуиза ТРАНЧЕВА", "date": "2018.11.12", "title": "Велико Търново: В Община Свищов ще се проведе информационна среща, посветена на възможности за финансиране на различни проекти от Европейския съюз"}
{"url": "http://www.focus-news.net/news/2018/11/12/2589227/mvr-21-dushi-sa-postradali-pri-katastrofi-v-stranata-prez-izminaloto-denonoshtie.html", "text": "21 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 16 тежки пътнотранспортни произшествия. В София са регистрирани 21 леки и една тежка катастрофа, при която е пострадал един човек.", "date": "2018.11.12", "title": "МВР: 21 души са пострадали при катастрофи в страната през изминалото денонощие"}
{"url": "http://www.focus-news.net/news/2018/11/12/2589226/burgas-blizo-2-000-lv-v-chuzhdestranna-valuta-sa-otkradnati-ot-chasten-imot-v-sveti-vlas.html", "text": "Близо 2 000 лв. в чуждестранна валута са били откраднати от дома на 41-годишен мъж от Свети влас. Това съобщиха от  ОДМВР – Бургас . На 10 ноември т.г. около 14.00 часа в Районно управление – Несебър е получено съобщение от 41-годишен мъж от Свети влас за това, че от дома му, разположен на ул. „Дунав“ е извършена кражба на сумата от 870 евро и 100 щатски долара. Работата по случая продължава от служители на Районно управление – Несебър.", "date": "2018.11.12", "title": "Бургас: Близо 2 000 лв. в чуждестранна валута са откраднати от частен имот в Свети влас"}
{"url": "http://www.focus-news.net/news/2018/11/12/2589234/sport-obyaviha-parvite-uchastnitsi-na-sofiya-oupan-grigor-dimitrov-ne-e-sred-tyah.html", "text": "На специална пресконференция в столицата бяха обявени първите имена на участниците в четвъртото издание на турнира по тенис от сериите АТП 250 „София Оупън“.  \r\nОрганизаторите обявиха седем сигурни участници, сред които трикратният шампион в „Големия шлем“ Стан Вавринка, Гаел Монфис, Фернандо Вердаско и Баутиста Агут. За първи път в турнира ще участва и гръцкият тенисист Стефанос Циципас. \r\nЗа участие в надпреварата ще бъдат раздадени пет „уайлд карти“, като поне четири от тях ще бъдат за български играчи. Към настоящия момент първата ни ракета Григор Димитров не е потвърдил включването си в турнира.", "date": "2018.11.12", "title": "Спорт: Обявиха първите участници на „София Оупън“, Григор Димитров не е сред тях"}
{"url": "http://www.focus-news.net/news/2018/11/12/2589229/kyustendil-remontni-deynosti-na-asfaltovata-nastilka-se-izvarshvat-po-patya-mlamolovo-bobov-dol.html", "text": "Ремонтни дейности на асфалтовата настилка се извършват по пътя Мламолово – Бобов дол. Това съобщи за  Радио „Фокус” – Кюстендил  дежурният в Областно пътно управление – Кюстендил. На мястото на ремонта са поставени пътни знаци, а дейностите ще продължат до 30 ноември. Заради ремонт на водопровод е въведена временна организация на движение по пътя Рила – Рилски манастир при село Пастра. До 30 ноември движението при километър 11 от пътя се осъществява само в едната лента. Затворена е лентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 30 ноември.  С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.11.12", "title": "Кюстендил: Ремонтни дейности на асфалтовата настилка се извършват по пътя Мламолово – Бобов дол"}
{"url": "http://www.focus-news.net/news/2018/11/12/2589232/pregled-na-osnovnite-temi-v-burgaskiya-pechat.html", "text": "„Глоба за 98 родители, не си пращат децата на школо“ е водещото заглавие в днешния брой на бургаския ежедневник  „Черноморски фар“ . Най-много са спрени детските надбавки на семейства в Средец и Карнобат. За септември броят на санкционираните семейства с деца, отсъствали 5 учебни часа без уважителни причини за област Бургас е 84. За община Бургас санкционираните семейства, чиито деца не са били в клас, а нямат уважителна причина, са 38, пояснява статията. Темата в днешния брой е „Бургаски протестанти са притеснени за вярата си“. Близо 300 протестанти и евангелисти се събраха на мирен протест в Бургас срещу новия законопроект за религиите, който мина на първо четене в Парламента. Основните им притеснения са, че предлаганите промени представляват облаги за големите религии като православните християни и православните и налагат рестрикции за малките, пише още вестникът. „Дете падна от 4-и етаж, даряват кръв за него“ е друго заглавие от първа страница. Бургазлии даряват кръв за 3-годишното момченце, което падна от блок в петък сутринта. За два дни през Кръвния център са преминали доста хора, готови да помогнат на малкото детенце. „Шест новаторски кораба акостираха в залива за учение“ е друго заглавие от страниците в днешния брой. Германски флагман свали наполовина знамената си в съпричастност със смъртта на „Бащата на Турската република“ – Кемал Ататюрк, пояснява статията. „Църква в Несебър грейна реставрирана“ и „Курбан за здраве раздадоха в Свети Влас“ са още статии в днешното издание.", "date": "2018.11.12", "title": "Преглед на основните теми в бургаския печат"}
{"url": "http://www.focus-news.net/news/2018/11/12/2589233/varna-mokri-sa-na-mesta-patnite-nastilki-v-oblastta-zaradi-slabi-valezhi-ot-dazhd-v-nyakoi-rayoni-vidimostta-e-namalena-poradi-magla.html", "text": "Мокри са на места пътните настилки на територията на Варненска област заради слаби валежи от дъжд, предаде репортер на  Радио „Фокус“ – Варна . Времето е облачно, в някои райони в областта видимостта е намалена поради мъгла. Шофьорите трябва да се движат с повишено внимание по автомагистрала „Хемус“ в района между пътен възел „Невша“ и пътен възел „Млада Гвардия“, от км 375+800 до км 381+500, в посока Варна – София. Движението в този участък се осъществява в дясно платно двупосочно заради ремонтни дейности на асфалтовата настилка. Затворено е слизането от магистралата към Невша и Белоградец, като моторните превозни средства се пренасочват през село Млада Гвардия. Затворено е и качването в посока София от пътен възел „Невша“, като водачите  се пренасочват по път I-2 Русе – Варна или да се качат на магистралата при Каспичан. В посока Бургас движението от км 0+000 до км 8+600 се осъществява  двупосочно в едното платно в посока Варна – Бургас, поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nЗадръствания се образуват по основните направления във Варна заради ремонтните дейности, свързани с изграждането на бул. „Васил Левски“. Повече от 30 минути отнема преминаването по бул. „Цар Освободител“ в района на „пробива“, като колоната от автомобили в посока центъра достига до светофара под кв. „Победа“. Подобна е ситуацията и по булевардите „Владислав Варненчик“ и „Сливница“ в участъците на пресичане с новия бул. „Васил Левски“. Новоизграденият участък на бул. „Сливница“ е отворен за движение. По т. нар. „пробив“ могат да преминават моторни превозни средства към ул. „Атанас Москов“. Натоварено е движението и по околовръстното шосе. Участъкът по ул. „Георги Бенковски“ между бул. „Сливница“ и бул. „Владислав Варненчик“ остава затворен за движение. Работи се и по реконструкция на улична мрежа на бул. „Осми Приморски полк” в участъка от бул. „Васил Левски” до бул. „Христо Смирненски”, включващ основен ремонт на пътен възел „Виница” и пешеходния подлез. Продължават ремонтните дейности и по старата част на бул. „Васил Левски“ в участъка от ул. „Подвис“ до бул. “Осми Приморски полк“. \r\nМарияна ВАЛЕНТИНОВА", "date": "2018.11.12", "title": "Варна: Мокри са на места пътните настилки в областта заради слаби валежи от дъжд, в някои райони видимостта е намалена поради мъгла"}
{"url": "http://www.focus-news.net/news/2018/11/12/2589235/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил  -  „Зона Кюстендил” , ще поставим акцент върху изградената система за разделно събиране на отпадъците, поставените цветни контейнери, провежданата информационна кампания и предстоящото изграждане на инсталации за сепариране и компостиране. Наш събеседник ще бъде главният еколог на Община Кюстендил Ирина Велкова. Темата ще продължим с кмета на село Коняво Даниела Божилова, защото до края на месеца в населеното място ще приключи изпълнението на проект, финансиран от кампанията „За чиста околна среда”, чиято цел е да изгради обществено отношение по въпросите, свързани с опазването на околната среда, да повиши екологичната култура и загрижеността към конкретното населено място.  \r\nВ предаването ще говорим и за работата на общинския приют за кучета в Кюстендил. Отговорникът за приюта Петър Велков ще разкаже повече за броя обработени кучета, за осиновяванията, подаваните жалби и проблемите, стоящи пред хората, ангажирани с намаляване на популацията на безстопанствените четириноги.  \r\nВ залата на Възрожденското училище в Кюстендил ще бъде открита изложба с творби от младежкия пленер „Творческо плодородие“. За пленера и за самата изложба ще ни разкаже Любляна Начева, старши специалист „Координатор – направление духовно развитие и работа с подрастващи“ към Община Кюстендил.  Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.11.12", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/11/12/2589236/burgas-apelativniyat-sad-v-grada-shte-razgleda-zhalba-na-obvinyaemiya-za-prichinyavaneto-na-smartta-na-dve-zheni-pri-paten-intsident-v-karnobat-sreshtu-zadarzhaneto-mu-pod-strazha.html", "text": "От 14.00 часа Апелативен съд – Бургас ще разгледа  жалбата на Алекс Д. от Карнобат срещу определение на Окръжния съд, с което му е наложена мярка за неотклонение „задържане под стража“. Това съобщиха от пресцентъра на  Апелативен съд – Бургас . Алекс Д. е обвинен за това, че на 3 ноември 2018 г. при управление на моторно превозно средство в Карнобат е допуснал пътнотранспортно произшествие, като е загубил контрол над автомобила си и по непредпазливост е причинил смъртта на две жени.", "date": "2018.11.12", "title": "Бургас: Апелативният съд в града ще разгледа жалба на обвиняемия за причиняването на смъртта на две жени при пътен инцидент в Карнобат срещу задържането му под стража"}
{"url": "http://www.focus-news.net/news/2018/11/12/2589237/prof-evgeniy-daynov-politolog-dori-i-da-ne-padne-pod-tezhestta-na-segashnite-protesti-upravlenskata-konstruktsiya-e-obrechena-da-ruhne.html", "text": "Дори и да не падне под тежестта на сегашните протести, управленската конструкция е обречена да рухне. Това каза в сутрешния блок „Добро утро, България“ на  Радио „Фокус“  политологът проф. Евгений Дайнов. По думите му кабинетът „Борисов 3“ няма да изкара целия си мандат, защото конструкцията на властта не е устроена, че да издържи на сериозна политическа криза. Най-разумното действие на премиера Борисов би било да събере европейските и парламентарните избори в едно с цел доизкарване на зимата, обясни политологът. „Според мен няма конспиративна схема, в която президентът Румен Радев да участва с цел да се „катурне“ прословутата стабилност на управляващите. Има събиране на действия, които произтичат от една обща причина. Тази причина е поведението на властта. Сякаш върхушката на властта, група хора от управлението на държавата, всеки ден се събират и обсъждат един-единствен въпрос: „Какво да направим днес, за да подразним българския народ?“ От седмица наред те всеки ден правят такива фрапантни неща, които гарантирано дразнят хората. Това дразнене се отразява както в протестите, така и в президента, който от самото начало на встъпването си в длъжност, чува всичко, което хората не харесват“, обясни проф. Евгений Дайнов. Той коментира още, че словесните престрелки между президента и управляващите промениха своя контекст на фона на протестите. Бойко Борисов има сериозен проблем, тъй като неговите очаквания все по-драматични се разминават с реалността, от което личи е неспособността му за адекватна реакция, каза още проф. Дайнов.", "date": "2018.11.12", "title": "Проф. Евгений Дайнов, политолог: Дори и да не падне под тежестта на сегашните протести, управленската конструкция е обречена да рухне"}
{"url": "http://www.focus-news.net/news/2018/11/12/2589238/yambol-vremenno-e-ogranicheno-dvizhenieto-v-aktivnata-i-izprevarvashtata-lenta-pri-281-na-avtomagistrala-trakiya-v-posoka-burgas-poradi-razpilyan-tovar-ot-tir.html", "text": "Временно е ограничено движението в активната и изпреварващата лента при 281 на автомагистрала „Тракия“ в посока Бургас поради разпилян товар от ТИР. Това съобщиха от пресцентъра на  Агенция „Пътна инфраструктура“ . Трафикът се осъществява в аварийната лента и се регулира от „Пътна полиция\". Шофьорите да се движат с повишено внимание и съобразена скорост.", "date": "2018.11.12", "title": "Ямбол: Временно е ограничено движението в активната и изпреварващата лента при 281 на автомагистрала „Тракия“ в посока Бургас поради разпилян товар от ТИР"}
{"url": "http://www.focus-news.net/news/2018/11/12/2589230/ministar-rosen-zhelyazkov-protestite-za-tsenite-na-gorivata-ne-sa-adresirani-kam-pravitelstvoto.html", "text": "Кабинетът няма отношение към цени, които зависят от международните пазари. Това каза министърът на транспорта Росен Желязков в предаването \"Здравей, България\" по  Нова телевизия  по повод протестите срещу цените на горивата. \"Няма обективни предпоставки за криза, доколкото причините за протестите са разнородни. Някои от тях са адресирани – като протеста на майките с искане на оставката на вицепремиера Валери Симеонов. Други са неадресирани, като тези за цените на горивата, защото тук е ясно, че правителството няма отношение за процеси, които се случват извън страната. Това е създаване на предпоставеност за усещане за кризисна ситуация, която може би търси ескалация на напрежението особено зимата, когато се очаква сметките да скочат\", коментира министърът на транспорта Росен Желязков.  \r\n\"50-60% от населението не гласува, защото не вярва в нито една власт. В такъв случай недоволството е повече от доволството. Но аз, като човек от правителството, не мога да не оценя, че правителството изпълнява програмата си. Когато правителството изпълнява програмата си, тогава недоволството е по принцип, то не е адресирано към неизпълнение на ангажиментите \", обясни министърът на транспорта. Според него предпоставки за криза няма.  \r\n\"Нито има правителствена криза, нито има парламентарна такава. Имаме най-щедрия като насоченост на политики проектобюджет за 2019 година, имаме яснота за растежа, който икономиката ще реализира, имаме рекорден брутен вътрешен продукт\", каза още Желязков.", "date": "2018.11.12", "title": "Министър Росен Желязков: Протестите за цените на горивата не са адресирани към правителството"}
{"url": "http://www.focus-news.net/news/2018/11/12/2589219/der-spiegel-horst-zeehofer-obyavi-otteglyaneto-si-ot-rakovodniya-post-na-hss.html", "text": "Хорст Зеехофер обяви оттеглянето си от председателския пост на Християнсоциалния съюз (ХСС), съобщава водещото германско издание  Der Spiegel , като отбелязва, че към настоящия момент под въпрос остава и колко време още баварският политик ще изпълнява функциите си на федерален министър на вътрешните работи.  \r\nВ следобедните часове на деня премиерът на Бавария Маркус Зьодер ще представи министрите от новия си кабинет. Но фокусът на вниманието на германската общественост така или иначе ще бъде насочен към неговия предшественик, коментират от редакцията. \r\nВъв вечерните часове на неделя се състоя среща на ръководството на ХСС, на която Зеехофер обяви решението си да се оттегли от лидерския пост. Партията планира извънреден конгрес в началото на 2019 г. за избирането на нов председател на ХСС, който е част от управляващата в Берлин голяма коалиция. В медиите вече се появиха спекулации за възможното избиране на Манфред Вебер, председател на Европейската народна партия (ЕНП) и неин водещ кандидат за европейските избори през 2019 г.  \r\nОстава неясно колко време Зеехофер ще остане на поста федерален министър на вътрешните работи на Германия. Към настоящия момент няма направени официални изявления. Източници обаче разкриват, че в рамките на неделната среща на партийното ръководство Зеехофер е уверил, че „2019 г. ще бъде годината на обновяването на ХСС“.  \r\nОт редакцията припомнят, че Зеехофер трябваше да остане на ръководния пост в партията до края на следващата година. С оглед лошите резултатите на ХСС на последните избори за регионален парламент, решението му едва ли може да бъде определено като изненадващо. Тереза Герова", "date": "2018.11.12", "title": "Der Spiegel: Хорст Зеехофер обяви оттеглянето си от ръководния пост на ХСС"}
{"url": "http://www.focus-news.net/news/2018/11/12/2589239/kmetat-na-sofiya-yordanka-fandakova-shte-proveri-novoizgradenata-detska-gradina-v-kv-dragalevtsi.html", "text": "От 11.00 часа кметът на София Йорданка Фандъкова ще провери новоизградената детска градина в кв. „Драгалевци\". Това съобщиха от пресцентъра на  Столична община . Детското заведение разполага с една яслена и три градински групи. Детската градина се намира на ул. „Кумините“ 3 в кв. „Драгалевци“, район „Витоша“.", "date": "2018.11.12", "title": "Кметът на София Йорданка Фандъкова ще провери новоизградената детска градина в кв. „Драгалевци\""}
{"url": "http://www.focus-news.net/news/2018/11/12/2589242/sliven-intenziven-e-trafikat-v-oblastta-patnite-nastilki-sa-suhi.html", "text": "Интензивен е трафикът в Сливенска област, съобщиха от Областно пътно управление. Пътните настилки са сухи и нормално проходими. Това съобщиха  Областно пътно управление - Сливен . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонтни дейности се извършват по планинските пътища в района на Котел и в община Нова Загора. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът трябва да приключи в края на февруари 2019 г.", "date": "2018.11.12", "title": "Сливен: Интензивен е трафикът в областта, пътните настилки са сухи"}
{"url": "http://www.focus-news.net/news/2018/11/12/2589243/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-13-noemvri.html", "text": "„Софийска вода” временно ще прекъсне водоснабдяването в някои части на столицата на 13 ноември. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Боянски водопад“ кв. „Манастирски ливади“ се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Боянски водопад“, по ул. „Костенски водопад“ от ул. „Шарл Шампо“ до ул. „Иван Кирков“, бл. 10 на ул. „Иван Кирков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Боянски водопад“ ъгъла с ул. „Иван Кирков“. \r\nВъв връзка с подмяна на сградно водопроводно отклонение на ул. „Христо Станишев“ в кв. „Орландовци“ се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Христо Станишев“ от ул. „Училищна“ до ул. „Свобода“; ул. „Александър Невски“ от ул. „Цигов чарк“ до ул. „Училищна“ и ул. „Роман“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Станишев“ ъгъла с ул. „Училищна“. \r\nВъв връзка с изграждане на сградно водопроводно отклонение на ул. „Борис Руменов“ в кв. „Кръстова вада“ се налага спиране на водоподаването от 10:00 до 19:30 часа на клиентите на „Софийска вода”, живеещи в района на: ул. „Борис Руменов“ от ул. „Борис Руменов “ до ул. „Асен Йорданов“, ул. „Асен Йорданов“ №73. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Асен Йорданов“ ъгъла с ул. „Флора Кънева“. \r\nВъв връзка с подмяна на сградно водопроводно отклонение на ул. „Алеко Константинов“ в с. Мировяне се налага спиране на водоподаването от 09:00 до 18:30 часа на клиентите на „Софийска вода”, живеещи в района на: ул. „Алеко Константинов“, ул. „Спортист“, ул. „Чавдар войвода“, площад „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Алеко Константинов“ ъгъла с ул. „Парашутист“. \r\nВъв връзка с диагностика на уличен водопровод на ул. „Орлин“ в с. Мировяне се налага спиране на водоподаването от 09:30 до 17:30 часа на клиентите на „Софийска вода”, живеещи в района на: ул. „Орлин\" от ул. „Ястреб \" до ул. „Канала“, ул. „Леярна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Орлин“ ъгъла с ул. „Леярна“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.12", "title": "„Софийска вода” временно ще прекъсне водоснабдяването в някои части на столицата на 13 ноември"}
{"url": "http://www.focus-news.net/news/2018/11/12/2589241/ognyan-zlatev-ek-za-parvi-pat-sled-krizata-prez-2008-g-evropeyskata-ikonomika-raste-stabilno-i-za-prodalzhitelen-period-ot-vreme.html", "text": "За първи път след кризата 2008 г. европейската икономика расте стабилно и за продължителен период от време. Това каза ръководителят на Председателството на ЕК Огнян Златев в България по време на конференция „В търсене на съгласувана сигурност за растеж и просперитет: Стълб за стабилността в Европа“, предаде репортер на  Агенция „Фокус“ . „Само преди няколко дни – на 8 ноември, Европейската комисия представи своята обновена икономическа прогноза с данни до 2020 г., която е озаглавена „Устойчив растеж на фона на голяма несигурност“. Според мен това заглавие много добре илюстрира ситуацията, в която се намира Европа в края на 2018 г. За първи път след кризата през 2008 г. европейската икономика расте стабилно и за продължителен период от време, като за този ръст помагат всички държави членки. В същото време глобалните икономически и геополитически рискове продължават да се увеличават. В тази връзка ЕК ясно осъзнава своята отговорност и роля в осигуряването на устойчиво развитие и благоденствие на европейските граждани“, каза още Златев. \r\nТой посочи, че научните изследвания и иновациите са едни от най-важните източници на икономически растеж. „Комисията вече от няколко години постави фокус върху тях с Инвестиционния план на Европа – един от безспорните успехи на ЕК. България беше една от държавите-членки, които най-бързо възприеха идеите на плана и въведоха идеите му на практика. В продължение на този план ЕК предложи програмата “InvestEU“, която през новата многогодишна финансова рамка до 2020 г. цели да мобилизира инвестиции в размер от 650 млрд. евро“, каза още Златев и посочи, че тези инвестиции ще бъдат в четири направления – устойчива инфраструктура, научни изследвания, иновации и цифровизация, малки и средни предприятия и социални инвестиции и умения. \r\nЗлатев посочи, че още ЕК предлага основната европейска инициатива за научни изследвания „Хоризонт Европа“ да разполага с увеличени средства в размер на 100 млрд. евро за периода 2021 – 2027 г. „Това цели да подпомогне развитието на все по-устойчива и конкурентноспособна европейска индустрия, които да я изведат на водеща позиция в ключовия период на преход към цифрова, ниско въглеродна и кръгова икономика“, каза още той. \r\nЦветилена СИМЕОНОВА", "date": "2018.11.12", "title": "Огнян Златев, ЕК: За първи път след кризата през 2008 г. европейската икономика расте стабилно и за продължителен период от време"}
{"url": "http://www.focus-news.net/news/2018/11/12/2589244/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от Планинската спасителна служба (ПСС) към Българския червен кръст (БЧК). Температурите продължават да бъдат високи, навсякъде  е тихо, спокойно и ясно. Единствено на връх Мусала температурата е под 0 градуса.  \r\nРегистриран е инцидент в района на водопад Скакавица в Рила. Туристка е наранила крака си. Спасители са й помогнали при придвижването до близкото населено място.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.11.12", "title": "ПСС: Добри са условията за туризъм в планините"}
{"url": "http://www.focus-news.net/news/2018/11/12/2589246/pregled-na-osnovnite-temi-vav-velikotarnovskiya-pechat.html", "text": "„Част от търновските таксита вече возят на по-високи цени“, е заглавие от областния всекидневник  „Янтра Днес” . По-голяма част от такситата във Велико Търново вече возят на нови по-високи цени. Близо 20-процентното увеличение е факт от петък, а първи го въведоха от “Интер такси“. Дневната тарифа е увеличена с 14 стотинки и вече е 85 ст./км, нощната е 99 ст., толкова е първоначалната такса, а минута престой се таксува по 30 ст. Останалите жълти коли в града все още работят на старите цени от 71 ст. За километър през деня, 82 ст. Нощем, а престоят е 25 ст. \r\n„До края на годината приемат първите бездомни в приюта в Горна Оряховица“, е друг акцент в ежедневника. До края на декември предстои да заработи единственият приют за бездомни лица в областта, намиращ се в Горна Оряховица. Този месец ще започне подборът на персонала, който трябва да премине едномесечно обучение. В момента се изготвя и проектът за бюджета на социалната услуга. \r\n„Жестоко убийство на жена в Горна Оряховица“, е заглавие от страница трета на ежедневника. „Как Филчо Христов от Разсоха стана Филип Хайвазиян и се посвети на каузата за здравословната храна в училищата”, четем на страници четвърта. На страница пет е поместен материал със заглавие: „Петя Табакова е запечатала суетата и емоциите в сватбения ден на повече от 100 влюбени двойки“. \r\nНа спортната страница на вестник „Янтра Днес“ четем: „Етърски щурм разби бетона на „Верея“. \r\n„За 6 дни разкриха обирджиите, отмъкнали каса с 33 268 лв. през покрива на архитектурно бюро“, е заглавие от първа страница на другия областен ежедневник -  „Борба“ . За 6 дни полицията във Велико Търново разкри добре планиран обир на каса с крупна сума служебни пари от архитектурно бюро. Трима бандити проникнали с въжета през покрива на офиса на петия етаж в центъра на града. Един от тях бил алпинист и използвал уменията си. Престъпното трио изнесло метална каса с 33 268 лева пак през покрива на сградата. \r\n„Жестоко убийство на жена след домашен запой в Горна Оряховица“, е друга тема от ежедневника. Жестоко убийство с ритници и ръце разтърси Горна Оряховица в събота вечерта. Сигнал за случая е получен в 17.28 часа в събота от 36-годишен мъж. Той съобщил, че е намерил в жилището си млада жена в безпомощно състояние. На адреса незабавно са изпратени екипи на полицията и Спешна помощ, които са установили множество наранявания по тялото и са констатирали смъртта й. По предварителни данни жената е на 40 г. и се казва Мария, но тепърва ще се установява самоличността й по категоричен начин. \r\n„Единадесетокласник от гимназията по туризъм стана най-добрият млад готвач на България“, „Красимир Балъков стана първият посланик на кампанията „Бъди активен, не агресивен“ и „Започна строителството на 62 нови сгради в областта“, са други заглавия от страниците на всекидневника. \r\n„Виолетовите“ биха в Стара Загора, Флорент Боджадж вкара гола с цената на три точки“, „Ново поражение за горнооряховските футболисти, пропуснаха дузпа“ и „Ирина Николова с две първи места от държавното по всестранна езда“, са заглавията от спортната страница на изданието.", "date": "2018.11.12", "title": "Преглед на основните теми във великотърновския печат"}
{"url": "http://www.focus-news.net/news/2018/11/12/2589247/el-pais-v-ispaniya-razsledvat-darzhavna-kompaniya-za-orazheynite-dostavki-za-sauditska-arabiya.html", "text": "Разследване на Върховния съд на Испания е показало, че държавната компания „Дефекс“ е приемала подкупи и незаконни комисионни за 11 договора за доставка на военно оборудване на Саудитска Арабия, подписани в периода между 2005 г. и 2013 г., съобщава националният ежедневник  El Pais , като пояснява, че общата стойност на средствата възлиза на 48 милиона евро.  \r\nКомпанията е обект на проверка за поддържане на „систематичен модел на престъпно поведение\" в продължение на повече от две десетилетия. Пояснява се, че осем от сделките с Рияд са били за доставка на различни видове боеприпаси, а останалите три - за резервни части за бойните танкове AMX-30 на саудитската армия. \r\nРазследването срещу „Дефекс“, 51% от която е държавна собственост чрез холдинговото дружество СЕПИ (останалите 49% се контролира от частни оръжейни компании), е стартирано през 2014 г., когато властите са разкрили информация за подозрителна продажба на полицейско оборудване в Ангола. От намерени фактури става ясно, че допълнителните пари са били разпределени между държавните служители в африканската държава, испанските изпълнители и техните посредници. По-натам следователите са открили нередности в продажбата на отбранително оборудване за други страни, включително за Саудитска Арабия. \r\nУбийството на журналиста Джамал Ханоги в Генералното консулството на арабското кралство в Истанбул засили обществения натиск за спиране на продажбата на испански оръжия за Саудитска Арабия. Но премиерът Педро Санчес заяви пред Конгреса, че продажбите ще продължат с цел защита на „интересите на Испания\". \r\nОт редакцията припомнят, че „Дефекс“ към момента е в ликвидация. Ръководството й е обект на разследване за поддържането на „систематичен модел на криминално поведение“. Тереза Герова", "date": "2018.11.12", "title": "El Pais: В Испания разследват държавна компания за оръжейните доставки за Саудитска Арабия"}
{"url": "http://www.focus-news.net/news/2018/11/12/2589228/die-sueddeutsche-zeitung-ostavkata-na-horst-zeehofer-ot-liderskiya-post-na-hss-vseki-sledvasht-den-v-koyto-toy-e-federalen-vatreshen-ministar-e-prekaleno-mnogo-politikata-mu-e-risk-za-sigurnostta.html", "text": "Водещите политици от германските партии не закъсняха с коментарите си по повод обявяването на решението на Хорст Зеехофер да се оттегли от председателския пост на Християнсоциалния съюз, отбелязва  Die Sueddeutsche Zeitung , най-тиражираният вестник в Германия.  \r\nФракционният лидер на партията „Зелени“ Катрин Гьоринг-Екард призова Зеехофер незабавно да подаде оставка от поста федерален министър на вътрешните работи на Германия. „Всеки следващ ден, в който Зеехофер остава федерален вътрешен министър, е прекалено много“, категорична бе Гьоринг Екард. Тя подчерта, че политиката на Зеехофер представлява „риск за сигурността“ за обществото.  \r\nЛидерът на германските социалдемократи (ГСДП) Андреа Налес бе по-сдържана в изявленията си, като отбеляза единствено, че ХСС е последната от трите партии в управляващата в Берлин голяма коалиция, която предприема стъпки в посока на обновяването на ръководството си.  \r\nНалес припомни, че ГСДП направи това още през пролетта, когато тя бе избрана за лидер на партията. „Ще видим кой ще дойде“ на мястото на Зеехофер в ХСС, коментира Налес с оглед влиянието на баварската партия за управлението на Берлин.  \r\nПо отношение на бъдещето му във федералното правителство председателят на германските социалдеморкати се изказа лаконично. Тя остави без отговор въпроса какво трябва да бъде бъдещето на Зеехофер, що се отнася до функциите му на федерален министър на вътрешните работи. „Едното и другото не са пряко свързани“, подчерта Налес, като същевременно допълни, че Зеехофер очевидно обаче не споделя мнението й.  \r\nВъв вечерните часове на неделя се състоя среща на ръководството на ХСС, на която Зеехофер обяви решението си да се оттегли от лидерския пост. Партията планира извънреден конгрес в началото на 2019 г., на която ще бъде избран новият председател на ХСС, част от управляващата в Берлин голяма коалиция. Зеехофер трябваше да остане на ръководния пост в партията до края на следващата година. С оглед лошите резултати на партията на последните избори за регионален парламент, решението му едва ли може да бъде определено като изненадващо. Тереза Герова", "date": "2018.11.12", "title": "Die Sueddeutsche Zeitung: Оставката на Хорст Зеехофер от лидерския пост на ХСС: „Всеки следващ ден, в който той е федерален вътрешен министър, е прекалено много, политиката му е риск за сигурността“"}
{"url": "http://www.focus-news.net/news/2018/11/12/2589231/anton-kutev-bsp-ima-silite-ne-samo-da-predlozhi-alternativa-no-i-da-ya-izpalni.html", "text": "България влезе в ситуация, в която изборите не са изключени, и то съвсем скоро. БСП има силите, не само да предложи алтернатива, но и да и да я изпълни, за което ще е нужна много работа. Това заяви пред БНТ зам.-председателят на ПГ на \"БСП за България\" Антон Кутев, съобщиха от пресцентъра на  НС на БСП . Според него който и да вземе властта, трябва да е с единствената цел - да промени държавата. \"Никой няма право да пребивава във властта, ако няма идея как да направи тези промени\", заяви той. Кутев подчерта, че БСП е силна и разломи няма. Според него на вчерашния пленум се е провел разговор, който винаги се е водил в БСП и е бил полезен.  \r\nПомолен да коментира искането от страна на прокуратурата за сваляне на имунитета на двама депутати от БСП, Кутев заяви: \"Когато говорим за КТБ, нека сме наясно, че има един човек, който участваше пряко. Той беше депутат и бизнесмен и много добър със собственика и управителя на банката преди да фалира тя. От там се източиха много пари и бяха замесени много имена, включително и на действащи тогава министри\". Според него от всичко това, след 4 години разследване, прокуратурата установи, че небесно сините очи на Елена Йончева източват КТБ. \"Това е цинизъм. Делян Пеевски успя да узакони стотици милиони, антокорупционната комисия го проверява и установява, че всичко е законно. Как става така - за 4 години 600 млн. лв. - 800 млн. лв. стават напълно законни?\", попита Кутев. Той подчерта, че от началото на годината има 10-15 видими убийства, 10 коли изчезват в София само за ден. Всичко това обаче излиза извън пряката дейност на прокуратурата, а Елена Йончева се оказва човекът, който е източил КТБ и пере пари. Социалистът припомни, че излиза в един вестник информация, че Йончева ще е водач на листата на БСП и прокуратурата изведнъж намира в нея банков обирач, а Камарата на строителите решава, че ще ѝ иска оставката. \"Не знам кой ги навързва тези работи, но знам, че ако проблемът на тази държава е Елена Йончева, то всички - през министър-председателя, главния прокурор и шефа на Камарата на строителите, трябва да си тръгнат веднага. Те нямат смисъл, щом имат толкова власт и това им е проблемът\", добави той.  \r\nПо повод на искането на Камарата на строители за оставки на 4-ма депутати от БСП, Кутев коментира, че чл. 12 от Конституцията казва, че граждански сдружения, каквото са и те, нямат право да се занимават с политически искания. \"Да се иска оставката на депутат за това, че иска проверка на публични средства и да се казва, че това вреди на имиджа на България, е недопустимо\", заяви той. По думите му те нарушават и диалога с работниците, което ще доведе, от своя страна, до допълнително напрежение в тези отношения.", "date": "2018.11.12", "title": "Антон Кутев: БСП има силите не само да предложи алтернатива, но и да я изпълни"}
{"url": "http://www.focus-news.net/news/2018/11/12/2589248/yordan-yordanov-kmet-na-dobrich-obshtinata-shte-tarsi-dopalnitelno-finansirane-za-vazhni-infrastrukturni-proekti.html", "text": "Общината ще търси допълнително финансиране за важни инфраструктурни проекти. Това каза в предаването „Добро утро България“ на  Радио „Фокус“  кметът на Община град Добрич Йордан Йорданов. „Предстои приемането на държавния бюджет за следващата година и за трета поредна година Общината търси целево, допълнително финансиране на важни за града проекти\", посочи кметът. „На първо място това е един от 35 години наболял проблем – строителството на блок „Добрич“. Каквото и да е становището за блок „Добрич“, ние вече имаме становище за решение. За нас е важно по някакъв начин и под някаква форма да се опитаме да подсигурим финансиране. Дали ще е през средства от държавния бюджет, ако бъдат отпуснати такива от излишъка, или ще бъде чрез кредит, за нас и двата варианта са работещи, защото ще оправим една 35-годишна язва. Използвам тази дума като определение, защото този блок е в центъра на града, обезщетените собственици живеят по квартири и общински жилища вече повече от 30 години. За нас е изключително важно да довършим този блок, защото този проблем след 35 години трябва да бъде решен. Досега не са били намирани начини и варианти за решение. Аз мисля, че ние намерихме и до края на другата година ще успеем да го завършим“, каза Йордан Йорданов.  \r\nПо думите му втората молба за финансово съдействие касае рехабилитация на улична мрежа и тротоари. „Проектите за тях са вече готови. Това са улиците „Ген. Майор Стефан Попов“, „Калиакра“, две части от бул. „25 септември“. В списъка са включени и резервни обекти от централна градска част – ул. „Княз Дондуков“, „Максим Горки“ и др., които никога не са били рехабилитирани\", посочи кметът. „Добрич никога не е получавал големи суми като целеви трансфер. През годините Добрич никога не е получавал средства от излишъка на държавния бюджет. С тази последователност, вече три години да изпращаме писма с искане за допълнително финансиране, ние разчитаме тази негативна в годините тенденция вече да се промени“, коментира Йордан Йорданов. По думите му искането за допълнително финансиране вече е изпратено до Министерски съвет. „За блок „Добрич“ има и алтернативен вариант. Ако не бъдат отпуснати средства от държавата, да се тегли кредит. Размерът на дългосрочния дълг ще е 2 500 000 лв. Като стъпка в правилната посока са индикациите за отпускане на финансови средства за ремонт на изброените по-горе улици\", отбеляза кметът.  \r\nЖулиета НИКОЛОВА", "date": "2018.11.12", "title": "Йордан Йорданов, кмет на Добрич: Общината ще търси допълнително финансиране за важни инфраструктурни проекти"}
{"url": "http://www.focus-news.net/news/2018/11/12/2589249/sofiya-zadrastvane-se-e-obrazuvalo-v-rayona-mezhdu-gara-poduyane-i-stochna-gara.html", "text": "Задръстване се е образувало в района между гара „Подуяне“ и Сточна гара в столицата, съобщи  слушател на Радио „Фокус“ . Повече от 30 минути колоната от автомобили не се движи, а задръстването продължава до пл. „Лъвов мост“. Не е ясна причината за забавянето.", "date": "2018.11.12", "title": "София: Задръстване се е образувало в района между гара „Подуяне“ и Сточна гара"}
{"url": "http://www.focus-news.net/news/2018/11/12/2589252/shumen-72-godishna-zhena-e-postradala-pri-paten-intsident-na-kragovoto-krastovishte-po-patya-za-razgrad.html", "text": "В района на кръговото кръстовище по пътя От Шумен за Разград е станало пътнотранспортно произшествие. Сигнал за инцидента е получен малко след 07.30 часа, съобщиха от  ОДМВР-Шумен . 72-годишна жена, която е била зад волана на лек автомобил с шуменска регистрация, се е блъснала в кръстовището. В автомобила е пътувал и синът й, който не е пострадал. Жената е прегледана в МБАЛ-Шумен. Установена е фрактура на глезен.  \r\nВ участъка все още има мъгла, видимостта е ограничена. От ОДМВР-Шумен призовават водачите да шофират с повишено внимание.", "date": "2018.11.12", "title": "Шумен: 72-годишна жена е пострадала при пътен инцидент на кръговото кръстовище по пътя за Разград"}
{"url": "http://www.focus-news.net/news/2018/11/12/2589245/boyan-magdalinchev-vss-po-monitoringoviya-doklad-naglasite-v-bryuksel-sa-polozhitelni.html", "text": "По Мониторинговия доклад нагласите в Брюксел са положителни. Това каза Боян Магдалинчев, представляващ ВСС, в разговор с Илиана Беновска в предаването “Беновска пита” по Радио К2 и Канал 3, съобщиха от  екипа на предаването . Ще отпадне ли мониторинга по правосъдие и вътрешен ред над България? \r\n„Престараваме ли се в очакване на поредния мониторингов доклад дали България има правораздаване по право”, попита Беновска. Боян Магдалинчев отговори, че се надява скоро да се разберат резултатите.  \r\n„Главният прокурор Цацаров е супер активен – искане на депутатски имунитети, разглеждане на решения на различни съдилища. КОНПИ образува производства. Специализираната прокуратура е супер активна, залавя престъпници, разследва, праща ги в съда с МВР. Това някаква кампания ли е или сега му е дошло времето”, попита Беновска. Магдалинчев посочи, че това не е кампания и когато искаме да се спазва законът, трябва да се намесят органите, които по конституция и закон са упълномощени да правят проверки. „Това не е заради доклада\", допълни той.  \r\n„Кога очакваме доклада”, попита Беновска. „Към средата на следващата седмица се очаква да излезе доклада\", отговори Магдалинчев. \r\n „Получихте ли драфт и имате ли представа какво пише”, попита Беновска. „Не, но скоро имахме посещение в Брюксел и там усетихме какви са нагласите, а те са положителни и позитивни”, отговори Магдалинчев.  \r\n„10 - 11 години чакаме позитивни нагласи, но този мониторинг нито ни признава някакви постижения, нито признава тезата, че като ще имаме мониторинг над нас и Румъния, трябва да има над всички останали държави, или да няма над никой”, попита Беновска.  \r\n„Ноемврийския доклад от миналата година беше изключително позитивен. Имаше още шест препоръки, които трябваше да се изпълнят. Голяма част от тях са изпълнени”, каза Магдалинчев.   Делото „Октопод” \r\n„Изкушавам се да Ви попитам нещо знаково. Специализираният наказателен съд се произнесе с оправдателна присъда в полза на Алексей Петров след 8-годишни съдебни прения и отпадане на обвинения по давност. Петров стана знакова фигура с акцията “Октопод” и като човек на ДАНС, но той не е единственият от видимите и има невидими, подобни потърпевши, в житейски и професионален план. Как ВСС логистично ще се опитате да санирате подобни ситуации”, попита Беновска.  \r\n„ВСС не е само административен орган, но в огромната си част сме такъв. ВСС назначава, избира, премества, дисциплинарно наказва от длъжност магистратите, отговаря и за дейността на органите на съдебната власт”, заяви Боян Магдалинчев.  Ролята на ВСС \r\n„Разделихте се на две колегии – съдийска и прокурорска, което някак внесе повече ред и целенасоченост в действията на съдебната власт. Не може да бъдат само администратор и безучастен наблюдател”, попита Беновска. „Добре е да се види дали са изпълнени всички наказателни и материално правни постановления от съда\", отговори Магдалинчев.  \r\n„Как ще отпадне подозрението, че прокуратурата понякога прави обвинения, които да проточат един процес или да вкарат някого в процес”, попита Беновска. „Процесът протича толкова време, колкото е нужно да се съберат доказателства. При случая с журналистката в Русе, бяхме в Брюксел, и цяла Европа беше настръхнала дали има посегателство над свободата на словото. Аз казах, че искрено се надявам да е криминално деяние, както и излезе. Откри се самоличността на извършителя и съда ще се произнесе, след като прокуратурата внесе обвинения в съда”, посочи Боян Магдалинчев. Решението на ВКС за „Гражданска отговорност”    \r\n„ВКС взе решение, с което е на път да се свали, или поне е застрашено от размирици и протести правителството. Това е решението, което се отнася за широк кръг лица при обезщетение по “Гражданска отговорност”, попита Беновска. „Това е една от основните функции на върховните съдилища, тълкувателната дейност”, отговори Магдалинчев.  \r\n„Ако аз претърпя злополука с летен край, Вие ще може да предявите искане за емоционално обезщетение. Правомерен ли е този огромен кръг”, попита Беновска. „Искът за обезщетение по ГО е за неимуществени вреди. Става въпрос за душевни болки. ВКС разшири кръга на субекти за обезщетения. Не е проблем това, че могат да искат обезщетение, а въпросът е дали може да се докаже, че са налице такива страдания и болки. Ако не се докаже, съдът ще отхвърли исковата молба”, отговори Магдалинчев. „Подкрепяте ли това решение на ВКС”, попита Беновска.  \r\n„Малко се преекспонират нещата. Сумите, които се събират от ГО са около 600 млн. лева, а претърпените вреди се изплащат за 192 млн.лева. Не знам дали това е достоверно. Право на всеки, който има претенции, че е претърпял някаква вреда, поради загуба на близък и приятел, той да си предяви иск, а съдът да реши”, отговори Магдалинчев.  \r\n„Говори се, че Лозан Панов и адвокатски кантори, един кръг от “компетентни юристи” са го намислили това, за да може да се изкарват добри хонорари за печелене на дела. Няма да Ви открия Америка, че почти всички пострадали при ПТП веднага се появят или звънят на телефона ти, адвокати, които искат да те защитават”, попита Беновска.  \r\n„Зная. Това са някъде около девет кантори. Пред лятото на тази година ВСС предприе промяна на ГПК, чрез народни представители. Защото се предполага, че тази кантори са в София, но имат влияние и контакти из страната, като се разпръсква подсъдността из цялата страна. И там има адвокати, които могат да работят не по-лошо от адвокатите тук в София”, отговори Магдалинчев.  \r\n„След колегиите на ВСС се разделиха, тушира ли се напрежението между главния прокурор Цацаров и Лозан Панов, председателя на ВКС? Днес имаше отчетно-изборно събрание на Съюза на съдиите в България с избран нов състав и председател на УС Калин Калпакчиев, Даниела Мавродиева, Вероника Бозова, Емил Дечев, Йордан Дамаскинов, Петко Петков. Това на кого са хора”, попита Беновска.  \r\n„Това са хора на Съюза на съдиите. Тази организация е финансирана в по-голямата си част от проектите по линия на външни средства”, каза Магдалинчев.   \r\n„Как ще развиете това, че между правото и правораздаването има огромна ножица”, попита Беновска.  \r\n„Искрено се надявам да не повлияят хората, които практикуват правото от това кой плаща парите. Надявам се нито един съдия да не слага в основата на правораздаването логистична подкрепа отзад”, обобщи Боян Магдалинчев пред Илиана Беновска в предаването “Беновска пита” по Радио К2 и Канал 3 на 11 ноември 2018 година.", "date": "2018.11.12", "title": "Боян Магдалинчев, ВСС: По Мониторинговия доклад нагласите в Брюксел са положителни"}
{"url": "http://www.focus-news.net/news/2018/11/12/2589251/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Оттеглянето на Хорст Зеехофер от председателския пост в Християнсоциалния съюз, продължаващите преговори за Брекзит, разследване за корупция в Испания за корупционна схема в доставките на оръжия за Саудитска Арабия и плановете за създаването на нов алианс за сигурност в Източното Средиземноморие са част от основните теми в европейския печат.  \r\n***  Хорст Зеехофер обяви оттеглянето си от председателския пост на Християнсоциалния съюз (ХСС), съобщава водещото германско издание  Der Spiegel , като отбелязва, че към настоящия момент под въпрос остава и колко време още баварският политик ще изпълнява функциите си на федерален министър на вътрешните работи.  \r\nВ следобедните часове на деня премиерът на Бавария Маркус Зьодер ще представи министрите от новия си кабинет. Но фокусът на вниманието на германската общественост така или иначе ще бъде насочен към неговия предшественик, коментират от редакцията. \r\nВъв вечерните часове на неделя се състоя среща на ръководството на ХСС, на която Зеехофер обяви решението си да се оттегли от лидерския пост. Партията планира извънреден конгрес в началото на 2019 г. за избирането на нов председател на ХСС, който е част от управляващата в Берлин голяма коалиция. В медиите вече се появиха спекулации за възможното избиране на Манфред Вебер, председател на Европейската народна партия (ЕНП) и неин водещ кандидат за европейските избори през 2019 г.  \r\nОстава неясно колко време Зеехофер ще остане на поста федерален министър на вътрешните работи на Германия. Към настоящия момент няма направени официални изявления. Източници обаче разкриват, че в рамките на неделната среща на партийното ръководство Зеехофер е уверил, че „2019 г. ще бъде годината на обновяването на ХСС“.  \r\nОт редакцията припомнят, че Зеехофер трябваше да остане на ръководния пост в партията до края на следващата година. С оглед лошите резултатите на ХСС на последните избори за регионален парламент, решението му едва ли може да бъде определено като изненадващо. \r\n***  Разследване на Върховния съд на Испания е показало, че държавната компания „Дефекс“ е приемала подкупи и незаконни комисионни за 11 договора за доставка на военно оборудване на Саудитска Арабия, подписани в периода между 2005 г. и 2013 г., съобщава националният ежедневник  El Pais , като пояснява, че общата стойност на средствата възлиза на 48 милиона евро.  \r\nКомпанията е обект на проверка за поддържане на „систематичен модел на престъпно поведение\" в продължение на повече от две десетилетия. Пояснява се, че осем от сделките с Рияд са били за доставка на различни видове боеприпаси, а останалите три - за резервни части за бойните танкове AMX-30 на саудитската армия. \r\nРазследването срещу „Дефекс“, 51% от която е държавна собственост чрез холдинговото дружество СЕПИ (останалите 49% се контролира от частни оръжейни компании), е стартирано през 2014 г., когато властите са разкрили информация за подозрителна продажба на полицейско оборудване в Ангола. От намерени фактури става ясно, че допълнителните пари са били разпределени между държавните служители в африканската държава, испанските изпълнители и техните посредници. По-натам следователите са открили нередности в продажбата на отбранително оборудване за други страни, включително за Саудитска Арабия. \r\nУбийството на журналиста Джамал Ханоги в Генералното консулството на арабското кралство в Истанбул засили обществения натиск за спиране на продажбата на испански оръжия за Саудитска Арабия. Но премиерът Педро Санчес заяви пред Конгреса, че продажбите ще продължат с цел защита на „интересите на Испания\". \r\nОт редакцията припомнят, че „Дефекс“ към момента е в ликвидация. Ръководството й е обект на разследване за поддържането на „систематичен модел на криминално поведение“. \r\n*** Нов алианс за сигурност, в който ще влизат и САЩ, се подготвя в района на Източното Средиземноморие и Близкия изток, според анализаторите, съобщава гръцкото електронно издание  Ekathimerini .  \r\nОчаква се структура от този тип да се основава предимно на тристранните партньорства, които Гърция и Кипър в последните години сключиха с Израел, Йордания и Египет.   \r\nРазвитието на идеята се очаква да се обвържи с усилията на Вашингтон да поддържа енергийната сигурност на Европа, като се разработи диверсифицирана система от пътища за доставки.   \r\nШансовете за материализирането на насърчения от САЩ план ще бъдат преценявани по време на двете срещи на високо равнище, които следващият месец ще се състоят между лидерите на Гърция, Кипър и Йордания (19 декември), а на 20 декември в Ерусалим – между Гърция, Израел и Кипър. \r\n*** Европейският съюз е отхвърлил ключови предложения на Тереза Мей за Брекзит, пише неделното издание на британския вестник  The Times . \r\nТереза Мей по-рано заявяваше, че страните са договорили 95% от цялото споразумение, докато Брюксел и Лондон все още не могат да разрешат различията по редица въпроси, включително границата между Северна Ирландия и Ирландия. В същото време външният министър на Обединеното кралство Джеръми Хънт каза, че Великобритания и ЕС ще се споразумеят до края на ноември. \r\nСпоред вестника британският премиер  се надява да обедини кабинета  си и да преодолее \"крайната бариера\" в преговорите с ЕС, като предложи създаването на \"независим механизъм\" за решаване на \"митническия пъзел\". Някои виждаха в този механизъм възможността да се избегне  твърдата граница със Северна Ирландия. \r\nБрюксел обаче заяви, че е възможно да се контролира спазването на решенията само в рамките на Европейския съд. Освен това се съобщава, че четирима министри, които се противопоставят на Брекзит, са готови да напуснат правителството на Мей. \r\n***", "date": "2018.11.12", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/11/12/2589253/vidin-59-grama-kanabis-i-7-rasteniya-sa-izzeti-pri-proverka-na-chasten-imot-v-zhk-petko-karavelov.html", "text": "59 грама канабис и 7 растения са иззети при проверка на частен имот в жк. „Петко Каравелов“. Това съобщиха от  ОДМВР - Видин . По случая е задържан 24-годишен местен жител. На 9 ноември криминалисти предприели претърсване на адрес в жк. „Петко Каравелов“. В пощенската кутия на апартамент открили пакет, съдържащ съцветия и суха листна маса. Тревата, с общо тегло 49 грама, реагирала на канабис при полевия наркотест. Последвало претърсване и в жилище на ул. „Дунавска“, оттам униформените иззели две везни, две сгъвки с общо 10 грама суха трева и саксия със засадени в нея седем стръка канабис, достигащи височина 10 – 12 см. 24-годишният обитател на жилищата е задържан за срок до 24 часа и приведен в полицейския арест. Работата на разследващите продължава, в РУ - Видин е образувано досъдебно производство.", "date": "2018.11.12", "title": "Видин: 59 грама канабис и 7 растения са иззети при проверка на частен имот в жк. „Петко Каравелов“"}
{"url": "http://www.focus-news.net/news/2018/11/12/2589254/pregled-na-osnovnite-temi-vav-varnenskiya-pechat.html", "text": "„Глобяват на пътя за износени гуми“, е заглавие от първа страница в днешния брой на варненския вестник  „Черно море“ . До 30 ноември МВР провежда традиционната акция „Зима“, чиято цел е превенция над поведението на водачите на пътни превозни средства и пешеходците при зимни условия. След 15 ноември от „Пътна полиция“ ще глобяват с 50 лв. водачите с летни гуми или такива с грайфер под 4 мм. Толкова е и санкцията за неизправни фарове и габарити. За повредени спирачни системи обаче глобите могат да достигнат и до 500 лв.  \r\n„Стотици излязоха на двудневен протест срещу скъпите горива“, пише още изданието. Автошествие и протест срещу цените на горивата имаше в събота във Варна. Събралите се около 200 души на паркинга на голям хипермаркет изразиха недоволство и от предвидените промени в застраховането и данъчното облагане на колите. Шофьорите протестираха и срещу драстичното увеличаване на данъците на употребявани автомобили. Стотици варненци подкрепиха националния протест и в неделя. Те се събраха пред сградата на общината. Стигна се до затваряне на кръстовището пред местната администрация.  \r\n„Отбелязахме годишнината от битката при Варна“, информира вестникът. 574-годишнината от битката при Варна, известна още като битката на народите, в която през 1444 г. загиват полско-унгарският крал Владислав и 10 000 бойци от съюзническата християнска армия, бе отбелязана в събота. Честванията започнаха с тържествена церемония с военен ритуал, отслужване на заупокойна молитва в памет на загиналите християнски воини пред парк-музея „Владислав Варненчик“.  \r\n„Социални предприемачи от региона представиха своята продукция“, четем още в броя. На изложение, което се проведе във Фестивалния и конгресен център, варненци можеха да се сдобият с висококачествени разнообразни стоки на атрактивни цени. Изделията са дело на предприятия и кооперации на хора с увреждания от Националния съюз на ТПК, Съюза на глухите в България, Националната федерация на работодателите на инвалиди и Българската асоциация за невромускулни заболявания.  \r\nНа стр. 5 в рубриката „Морски бизнес“ вестникът акцентира върху борбата с наводненията. Материалът е озаглавен: „Китайски учени ни помагат в борбата с наводненията“. В него се разказва за съвместно изследване на варненския Център по хидро- и аеродинамика и Нанжинския институт по хидравлика, което ще направи по-ефективна превенцията в рисковите крайбрежни зони.", "date": "2018.11.12", "title": "Преглед на основните теми във варненския печат"}
{"url": "http://www.focus-news.net/news/2018/11/12/2589255/a1-on-makedoniya-kiriyakos-mitsotakis-otnovo-uveri-nova-demokratsiya-nyama-da-glasuva-za-ratifikatsiyata-na-dogovora-za-imeto-na-makedoniya.html", "text": "Председателят на най-голямата опозиционна партия в Гърция „Нова демокрация“ - Кириякос Мицотакис, повтори позицията на водената от него политическа сила за договора за новото име на Македония. Мицотакис увери, че „Нова демокрация“ няма да гласува за ратификацията на споразумението – нито в сегашния, нито в следващия парламент, предава македонската електронна медия  A1 On . \r\n„Няколко десетки километра от езерото в Костур, се намира едно друго езеро, Преспанското, което днес е известно на гръцкото общество не с неговата изключителна природна красота, а с позорния договор от Преспа, които подписаха (премиртът Алексис) Ципрас и (министърът на отбраната и лидер на „Независими гърци“ Панос) Каменос . Споразумение, което дава македонски език и македонска националност на нашите съседи. Повтарям от тук, от Костур, че „Нова демокрация“ няма да гласува за този договор, нито сега, нито в следващия парламент“, категоричен бе Мицотакис.  Тереза Герова", "date": "2018.11.12", "title": "А1 On (Македония): Кириякос Мицотакис отново увери: „Нова демокрация“ няма да гласува за ратификацията на договора за името на Македония"}
{"url": "http://www.focus-news.net/news/2018/11/12/2589256/haskovo-rayonnata-prokuratura-predade-na-sad-31-godishen-mazh-za-huliganstvo-v-zavedenie-i-proyava-na-agresiya-kam-politseyski-sluzhiteli.html", "text": "Районната прокуратура предаде на съд 31-годишен мъж за хулиганство в заведение и проява на агресия към полицейски служители. Това съобщиха от пресцентъра на  Апелативна прокуратура - Пловдив . Мъжът с инициали А. Я. е привлечен като обвиняем за това, че на 10 ноември 2018 г. в град Хасково е извършил непристойни действия, грубо нарушаващи обществения ред, като деянието се отличава с изключителен цинизъм и дързост и представлява опасен рецидив. С постановление на Районна прокуратура – Хасково, от 10 ноември 2018 г., обвиняемият е задържан за срок от 72 часа, в рамките на които предстои да бъде внесено искане в съда за вземане на мярка за неотклонение „Задържане под стража“. До момента е установено, че в ранните часове на 10 ноември 2018 г., обвиняемият А.Я., който е осъждан и друг път за хулиганство, бил в заведение в град Хасково, което отказвал да напусне. На място, по сигнал, подаден с паник бутон,  пристигнали служители на РУ на МВР-Хасково и на СОТ. При опит на полицейските служители да  отведат обвиняемия в РУ на МВР - Хасково, той започнал да ги ругае, обижда и ухапал по лявото рамо и заплюл в лицето един от тях. Разследването по случая продължава.", "date": "2018.11.12", "title": "Хасково: Районната прокуратура предаде на съд 31-годишен мъж за хулиганство в заведение и проява на агресия към полицейски служители"}
{"url": "http://www.focus-news.net/news/2018/11/12/2589258/ministar-ekaterina-zaharieva-v-osnovata-na-vsichki-natrupani-problemi-v-stranite-ot-zapadnite-balkani-e-obrazovanieto.html", "text": "В основата на всички натрупани проблеми в страните от Западните Балкани е образованието. Това каза министърът на външните работи Екатерина Захариева по време на конференция „В търсене на съгласувана сигурност за растеж и просперитет: Стълб за стабилността в Европа“, предаде репортер на  Агенция „Фокус“ . \r\n„Считам, че Европа се завърна на Балканите в последната година – година и малко, защото ЕС осъзна, че без стабилни, проспериращи и мирни Балкани няма как европейският проект да бъде такъв – сигурен, стабилен и проспериращ. Съвсем наскоро Институтът на ЕС за проучванията по сигурността набеляза шест тренда на Западните Балкани – намаляване на населението, висока безработица, слаби институции, етноцентризъм и оспорване на държавността, остаряло и ненадеждно образование и много висока младежка безработица (средно около 60% за шестте държави). Но както бизнесът много добре знае, всяко предизвикателство би могло да бъде и възможност. И в зависимост от това, кой път ще поемем, всеки един от тези трендове може да бъде възможност за развитие на Западните Балкани“, каза още Захариева. \r\nТя цитира проучване, според което във всяка една от шестте страни населението през следващите 10 години ще се свие с 10%. „И това се засилва и от фактора емиграция –  както на ниско, така и на високо квалифицирани кадри и преди всичко на младите хора. А емиграцията се подхранва и от високата безработица и от несигурността дали страни от Западните Балкани ще влязат в ЕС“, каза още външният министър. \r\nЗахариева посочи, че не малко предизвикателство в региона са и все още неподкрепените институции и силния етноцентризъм и национализъм. „И ако за България беше цел и при това успешна да преодолее натрупаното напрежение в част от страните от Западните Балкани, то все още не трябва да крием проблемите – съществуват нерешени гранични въпроси, все още не е ясно как ще продължи диалогът между Белград и Прищина, все още трябва да приключи процедурата за името на Македония. И съм убедена, че в основата на всички тези натрупани проблеми е образованието. Образованието не само за поуките от историята, които да ни помогнат наистина да се примирим в сърцата си на Балканите, но и образованието като фактор за преодоляване на безработицата, за икономически ръст и за задържане на младото население“, каза още тя. \r\nВъншният министър посочи, че много важна предпоставка за решаването на проблемите на Балканите е и свързаността – не само чисто физическа, но и между бизнеса и хората. „Трябва да работим и за това, да подобрим сътрудничеството си в областта на отбраната, радикалния ислям, организираната престъпност“, коментира още Захариева. „Ако бизнесът и хората са свързани, ние, политиците, нямаме друг избор – трябва да бъдем заедно и ще бъдем длъжни да преодолеем всички различния, натрупани от миналото“, заяви тя. \r\nЦветилена СИМЕОНОВА", "date": "2018.11.12", "title": "Министър Екатерина Захариева: В основата на всички натрупани проблеми в страните от Западните Балкани е образованието"}
{"url": "http://www.focus-news.net/news/2018/11/12/2589257/bozhin-bozhinov-kmet-na-topolovgrad-malkite-obshtini-imat-nuzhda-ot-dopalnitelno-finansirane-za-borba-sas-zdravnite-ikonomicheski-i-demografski-problemi.html", "text": "Малките общини имат нужда от допълнително финансиране за борба със здравните, икономически и демографски проблеми. Това каза за сутрешния блок „Добро утро, България“ на  Радио „Фокус“  кметът на община Тополовград Божин Божинов. Той уточни, че неведнъж лично е апелирал държавните институции за най-бедния район в Европа- Северозападна България, както и в малките погранични райони да бъдат отпускани 2 милиона лева годишно конкретно за създаване на трайни работни места. „По този начин няма да има проблеми като пренаселването, стреса и изнервените хора, мръсния въздух в големите градове, така че да няма и заболявания – това е най-елементарното, което може да се направи. Всичко е свързано с икономическата обстановка в държавата – има ли икономика в едно населено място, хората ще останат там и няма да товарят големите градове. Аз вече се чудя как да осигурявам средства чрез по-строги мерки и намаляване на разходите. Вече няма накъде да затягаме коланите, защото съкращавайки някой служител, аз унищожавам четирима жители на община Тополовград, защото в едно семейство работещ е само един“, обясни Божин Божинов. Според него предвидените над 5 милиона лева за малките общини в Бюджет 2019 няма реално да стигнат до тях. Кметът на Тополовград сподели, че не е оптимист за бързо справяне с проблемите на общината. Той обясни, че първата и най-необходима стъпка е създаването на втори медицински екип, който е жизнено необходим на града поради отдалечеността му от по-големите общини в областта. Молбата му до момента обаче не е удовлетворена, уточни той.", "date": "2018.11.12", "title": "Божин Божинов, кмет на Тополовград: Малките общини имат нужда от допълнително финансиране за борба със здравните, икономически и демографски проблеми"}
{"url": "http://www.focus-news.net/news/2018/11/12/2589240/die-zeit-nay-nakraya-horst-zeehofer-vze-pravilnoto-reshenie.html", "text": "Хорст Зеехофер се отказа от лидерския пост в Християнсоциалния съюз. Решението му е правилно, но идва твърде късно – той донесе на страната множество проблеми и блокира изпълнението на дневния ред на партията, пише германският национален ежедневник  Die Zeit  в остра статия за баварския политик с краткото заглавие „Най-накрая“.  \r\nПрез последните месеци Зеехофер се изявява в Берлин и Мюнхен като същински опонент на правителството, а не като политик от него. Той непрекъснато демонстрираше  недоволство от коалиционните партьори на ХСС в Берлин и в крайна сметка показа умора и от собствената си партия. Канцлерът Ангела Меркел (ХДС) не бе в състояние да го освободи, защото нейният федерален министър на вътрешните работи е и председател на коалиционния й партньор. И премиерът на Бавария Маркус Зьодер си спести усилията за отстраняването му, защото искаше да го обвини публично за фиаското на изборите в най-голямата германска провинция. \r\nСега обаче настъпи краят. Изборите в Бавария са загубени за ХСС, Меркел обяви оттеглянето си от ХДС. Зеехофер реагира на променената ситуация. Той ще напусне лидерския пост в началото на следващата година, разчиствайки най-вероятно пътя на Зьодер. Това стана ясно след неделната среща на партийнито ръководство на ХСС в Мюнхен. Разбра се също, че Зеехофер не желае да изпълнява функциите на федерален вътрешен министър на Германия до края на мандата на голямата коалиция.  \r\nСтъпката е закъсняла: Зеехофер е отговорен за всяка криза в страната през последните години – или поне отчасти. Той трябваше да си тръгне още в края на 2015 г., когато за първи път отправи заплахи към правителството на канцлера Меркел. Тогава дори той не бе част от него. Нов лидер на ХСС с по-малко предубедено отношение към Меркел може да се отрази на Канцеларията на канцлера в Берлин конструктивно - и най-вероятно ще допринесе за по-добри управленчески резултати, уверени са в редакцията. Тереза Герова", "date": "2018.11.12", "title": "Die Zeit: Най-накрая Хорст Зеехофер взе правилното решение"}
{"url": "http://www.focus-news.net/news/2018/11/12/2589259/obshtina-sliven-uspeshno-raboti-proektat-za-osiguryavane-na-ohrana-v-selata-v-obshtinata.html", "text": "За втора поредна година ръководството на Община Сливен осъществява финансирането и възлага на „Общинска охрана и СОТ“ – Сливен реализацията на охрана на селскостопанската продукция на територията на общината за малките населени места.  Това съобщиха от пресцентъра на  Община Сливен . Проектът беше отчетен като успешен от управата на общинската охрана Петко Чолаков.На проведеното днес работно заседание в присъствието на заместник-кмета Румен Иванов, кметове на населени места и представители на полицията той заяви, че е усъвършенствал и разширил модела на организация. Бил е създаден четвърти център в с.Гавраилово и обхванати 6 населени места с 20 охранители. Общият обхват на охраната е реализиран в 31 населени в общината. Петко Чолаков допълни, че тази година се подобри работата и координацията между кметовете, \r\nСрокът за изпълнение на проекта е от месец май до месец октомври 2018 г. Той е насочен основно към дребните и средните производители, които нямат възможност да охраняват продукцията си. \r\n„Миналата година за охрана са изразходвани 91 000 лв., този месец те са около 127 000 лв., поради факта, че е открит нов център в село Гавраилово. Спазваме предвидените процедури по проекта и се надяваме да го разширим с откриването на нови центрове „, заяви по време на срещата зам.-кметът Румен Иванов. Той благодари на екипите и на началника на РУ на МВР – Сливен гл. инсп. Димитър Кикио за оказаната помощ при реализирането на проекта. \r\nВ района с център Кермен за месеците, в които са работили патрулните екипи, са установени 32 лица, извършили различни законови нарушения. В района с център с.Жельо войвода са установили 10 извършители на кражби. Съвместно с органите на полицията е извършена охрана по време на жътварския празник. В района с център Самуилово има установени 4 законови нарушения. \r\nПо време на срещата някои от кметовете на населените места се оплакват от пуснати свободно безплодни животни, които унищожават част от реколта. Те са направили предложение за създаване на център за настаняване на животните, като те ще бъдат върнати на собствениците срещу заплащане на определена глоба. \r\nОбщият извод на участниците в срещата е, че целите на проекта са изпълнени, че продукцията е запазена и прибрана от техните стопани. Основно бе постигнато голямо превантивно действие и оценката за извършените дейности през периода е добра, като проектът може да разшири обхвата си и да се развие.", "date": "2018.11.12", "title": "Община Сливен: Успешно работи проектът за осигуряване на охрана в селата в общината"}
{"url": "http://www.focus-news.net/news/2018/11/12/2589265/veliko-tarnovo-s-16-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 16 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 136 см, а температурата на водата е 13 градуса.  \r\nЩе бъде предимно слънчево. В сутрешните часове по поречието на Дунав ще има ниска слоеста облачност или мъгла. Максималните температури ще са между 13° и 18°, в Свищов – 14°.", "date": "2018.11.12", "title": "Велико Търново: С 16 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/11/12/2589262/yambol-vazstanoveno-e-dvizhenieto-po-avtomagistrala-trakiya-pri-281-v-posoka-burgas.html", "text": "Възстановено е движението по автомагистрала „Тракия“ при 281 в посока Бургас. Това съобщиха от пресцентъра на  Агенция „Пътна инфраструктура“ . Трафикът временно се осъществяваше само в аварийната лента поради разпилян товар на пътното платно.", "date": "2018.11.12", "title": "Ямбол: Възстановено е движението по автомагистрала „Тракия“ при 281 в посока Бургас"}
{"url": "http://www.focus-news.net/news/2018/11/12/2589266/kyustendil-preminavaneto-prez-gkpp-gyueshevo-se-izvarshva-bez-golyamo-izchakvane.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския граничен пункт. Потокът от автомобили към този час на деня е нормален, преминаването се извършва без голямо изчакване. По пътя от и за пункта има опасност от падащи камъни. \r\nВенцеслав ИЛЧЕВ", "date": "2018.11.12", "title": "Кюстендил: Преминаването през ГКПП „Гюешево” се извършва без голямо изчакване"}
{"url": "http://www.focus-news.net/news/2018/11/12/2589264/kyustendil-izlozhba-plener-tvorchesko-plodorodie-shte-bade-otkrita-v-grada.html", "text": "Изложба-пленер „Творческо плодородие” ще бъде открита в Кюстендил. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Изложбата ще бъде представена пред публиката от 17.00 часа в залата на Възрожденското училище. Проявата е част от събитията, организирани във връзка  с Национален конкурс за детска рисунка „Пролет върху листа” – Кюстендил.  \r\nВ нея ще бъдат показани над 20 творби на наградените участници в конкурса, които са от цялата страна и от чужбина. Талантливите млади художници са черпили вдъхновение от красивата природа на кюстендилския край, където е творил големият български художник  Владимир Димитров – Майстора. „В живописните  платна зрителят ще открие разнообразие  от цветове, багри и настроения. Със своя неповторим и оригинален изказ в изкуството, младите творци са достойни последователи  на Майстора”, каза Дима Укалска. \r\nВенцеслав ИЛЧЕВ", "date": "2018.11.12", "title": "Кюстендил: Изложба-пленер „Творческо плодородие” ще бъде открита в града"}
{"url": "http://www.focus-news.net/news/2018/11/12/2589267/vidin-magla-ogranichava-vidimostta-do-100-m-po-glaven-pat-e-79-v-uchastatsite-kray-reka-dunav.html", "text": "Мъгла ограничава видимостта до 100 м по главен път Е-79 в участъците край река Дунав, съобщиха за  Радио „Фокус“ – Видин  от Областно пътно управление - Видин. Пътните настилки са сухи. Движат се предимно тежко товарни автомобили в посока за Дунав мост 2. Най-интензивен е трафикът в пътния участък между Дунавци и Видин.  \r\nВъв Видин движението е натоварено по улиците в района на жп гарата, по бул. „Панония“ и в централната градска част. \r\nАнна ЛОЗАНОВА", "date": "2018.11.12", "title": "Видин: Мъгла ограничава видимостта до 100 м по главен път Е-79 в участъците край река Дунав"}
{"url": "http://www.focus-news.net/news/2018/11/12/2589261/zam-ministar-denitsa-sacheva-obshtestvenoto-blagosastoyanie-e-nevazmozhno-ako-vseki-edin-chlen-na-obshtestvoto-nyama-vazmozhnost-da-izrazi-svoya-palen-potentsial.html", "text": "Общественото благосъстояние е невъзможно, ако всеки един член на обществото няма възможност да изрази своя пълен потенциал. Това каза зам.-министърът на образованието и науката Деница Сачева по време на първата международна лекция на тема „Допълваща и алтернативна комуникация“, предаде репортер на Агенция „Фокус“ . „Поздравявам технологичните компании, които подкрепят този форум. Не само, защото показват, че иновациите могат да работят за едно по-добро образование, но и заради това, че го слагат в своя дневен ред на корпоративната си социална отговорност“, изтъкна тя. Зам.-министърът обясни, че подобни форуми, усъвършенстващи комуникацията, са изключително важни. „Технологиите не са панацея, те са инструмент. И както все по-често говорим, че те могат да ни разделят, искахме да покажем, че те бъдейки инструмент, могат да ни събират. Комуникацията  е изключително важна за пълноценното съществуване в обществения живот“, посочи още тя.  \r\nСачева каза, че ако обществото не успее да общува с децата с увреждания и ако ние не разбираме това, което те искат да ни кажат, интеграцията е невъзможна. „Нито една образователна система не иска това“, посочи Сачева. Тя благодари на всички партньори за тяхната последователна и неуморна работа и това, че успяват да поставят проблемите с приобщаващото образование във фокуса на политиците.  \r\nДаяна ДЮЛГЕРОВА", "date": "2018.11.12", "title": "Зам.-министър Деница Сачева: Общественото благосъстояние е невъзможно, ако всеки един член на обществото няма възможност да изрази своя пълен потенциал"}
{"url": "http://www.focus-news.net/news/2018/11/12/2589268/tsvetan-tsvetanov-gerb-koalitsionniyat-savet-vze-reshenie-balgariya-da-ne-se-prisaedinyava-kam-globalniya-pakt-za-migratsiyata-na-oon.html", "text": "Коалиционният съвет взе решение България да не се присъединява към глобалния пакт за миграцията на ООН. Това каза председателят на ПГ на ГЕРБ и зам.-председател на партията Цветан Цветанов след заседание на Коалиционния съвет на управляващите в Министерски съвет, предаде репортер на  Агенция „Фокус“ . „Днешният повод за Коалиционен съвет са рутинните срещи, които правим всяка седмица, обсъждането на актуалните теми в държавата и решенията, които трябва да бъдат взети от Съвета и да бъдат спуснати към парламентарните групи и управлението като цяло“, уточни Цветанов. По думите му една от темите е била глобалният пакт за миграцията на ООН. „За тази сряда е предвидено да има дебат в парламента и съвместни заседания на вътрешните и външна комисии, заедно с МВР, МВнР и МТСП. Това, което имаме като решение днес на Коалиционен съвет, е позицията на българското правителство да е не се присъединяваме към глобалния пакт за миграцията на ООН. Смятаме, че това е правилното решение към настоящия момент“, заяви още Цветанов.  \r\nВесела АЛЕКСАНДРОВА", "date": "2018.11.12", "title": "Цветан Цветанов, ГЕРБ: Коалиционният съвет взе решение България да не се присъединява към глобалния пакт за миграцията на ООН"}
{"url": "http://www.focus-news.net/news/2018/11/12/2589270/zam-ministar-denitsa-sacheva-ministerstvoto-na-obrazovanieto-i-naukata-shte-bade-parvata-balgarska-institutsiya-koyato-shte-pusne-svoy-kanal-s-novini-za-hora-sas-sluhovi-uvrezhdaniya.html", "text": "Министерството на образованието и науката ще бъде първата българска институция, която ще пусне свой канал с новини за хора със слухови увреждания. Това каза зам.-министърът на образованието и науката Деница Сачева по време на първата международна лекция на тема „Допълваща и алтернативна комуникация“, предаде репортер на Агенция „Фокус“ . „Тези хора ще имат възможност да получават на всеки две седмици информация за развитието и новостите на образованието, на нашия сайт и съответно на нашата фейсбук страница. През следващите две години ще изпълняваме проект за дигитализация на българското образование и част от него ще бъде насочено към пилотно въвеждане на асистиращи технологии за приобщаващо образование“, коментира зам.-министър Сачева. Според нея технологиите сами по себе си не могат да решат проблемите, тя смята, че конкретни подобрения биха могли да станат единствено чрез промяната. „Социална промяна – в мисленето, приемането на различията, приемането на ближния. Тогава, когато настъпи и организационна промяна, даваща повече свобода и гъвкавост за комбинация на различните ресурси в образователната и социалната система така, че да се отговори на индивидуалните нужди. Промяна ще настъпи тогава, когато професиите свързани с хора, са толкова конкурентноспособни и търсени на пазара, колкото и професиите свързани с технологии“, посочи тя.    \r\nДаяна ДЮЛГЕРОВА", "date": "2018.11.12", "title": "Зам.-министър Деница Сачева: Министерството на образованието и науката ще бъде първата българска институция, която ще пусне свой канал с новини за хора със слухови увреждания"}
{"url": "http://www.focus-news.net/news/2018/11/12/2589271/kyustendil-zhitelite-na-ulitsite-venelin-treti-gvardeyski-polk-v-dupnitsa-i-vsichki-prilezhashti-kam-tyah-preki-sa-bez-voda-zaradi-remontni-deynosti.html", "text": "Жителите на един квартал в град Дупница са без вода заради ремонтни дейности. Това съобщи за  Радио „Фокус” – Кюстендил  Илия Илиев, управител на общинското ВиК дружество. До 20.00 часа водата е спряна към улиците „Венелин”, „Трети Гвардейски полк” и всички прилежащи към тях преки. Причината за спряното водоподаване е ремонт на водопровода по улица „Венелин”. \r\nВенцеслав ИЛЧЕВ", "date": "2018.11.12", "title": "Кюстендил: Жителите на улиците „Венелин”, „Трети Гвардейски полк” в Дупница и всички прилежащи към тях преки са без вода заради ремонтни дейности"}
{"url": "http://www.focus-news.net/news/2018/11/12/2589274/gabrovo-71-godishna-zhena-ot-oblastniya-grad-e-stanala-zhertva-na-telefonna-izmama-s-1150-leva-300-evro-i-zlatni-nakiti.html", "text": "71-годишна жена от областния град е станала жертва на телефонна измама с 1150 лева, 300 евро и златни накити, съобщиха от  Областна дирекция на МВР – Габрово . На 10 ноември, около 18.00 часа, на телефон 112 е получен сигнал, че възрастната жена е измамена. На стационарен телефон и позвънила жена, която е представила за полицейски служител. Тя заявила на пострадалата, че е в неин интерес да съдейства на полицията за залавяне на група измамници. В резултат на измамливите действия, потърпевшата е предала 1150 лева, 300 евро и златни накити на измамниците. По случая е образувано досъдебно производство.", "date": "2018.11.12", "title": "Габрово: 71-годишна жена от областния град е станала жертва на телефонна измама с 1150 лева, 300 евро и златни накити"}
{"url": "http://www.focus-news.net/news/2018/11/12/2589273/zam-ministar-denitsa-sacheva-ot-nachaloto-na-sledvashtata-godina-razkrivame-300-novi-rabotni-mesta-za-psiholozi-i-pedagogicheski-savetnitsi-v-tsyalata-strana.html", "text": "От началото на следващата година разкриваме 300 нови работни места за психолози и педагогически съветници в цялата страна. Това каза зам.-министърът на образованието и науката Деница Сачева, по време на първата международна лекция на тема „Допълваща и алтернативна комуникация“, предаде репортер на Агенция „Фокус“ . Сачева обясни, че Министерството на образованието и науката прави много и редица стъпки в посока на приобщаващото образование, но според нея това все още е недостатъчно. „През миналата година успяхме да обучим 1700 специалисти от детските градини, за да могат да правят диагностика и скрининг на деца от 3 до 5-години. Заедно с Министерството на здравеопазването и труда и социалната политика работим по въвеждането на функционалната оценка на международната класификация на функционирането на човека, увреждането и здравето на деца и младежи. От началото на следващата година ще започнем обучения за нейното прилагане, като на първо място ще започнем с ресурсните учители от регионалните центрове за подкрепа на приобщаващото образование“, обясни зам.-министърът. Деница Сачева каза още, че МОН работи съвместно с Агенцията за социално подпомагане. „От началото на следващата година разкриваме 300 нови работни места за психолози и педагогически съветници в цялата страна. Учениците, които са със странни увреждания или без родители, или с един родител, които получаваха стипендия, поради тези обстоятелства, от миналата година имат възможност да бъдат стимулирани при постигнати образователни резултати“, посочи тя. Според нея по този начин децата няма да бъдат задължени да избират по една стипендия, те ще могат да се възползват и от двете. \r\nДаяна ДЮЛГЕРОВА", "date": "2018.11.12", "title": "Зам.-министър Деница Сачева: От началото на следващата година разкриваме 300 нови работни места за психолози и педагогически съветници  в цялата страна"}
{"url": "http://www.focus-news.net/news/2018/11/12/2589269/ministar-vladislav-goranov-tsena-1000-lv-za-grazhdanska-otgovornost-ne-stoi-na-dneven-red-podobna-tema-e-spekulatsiya-tselyashta-sazdavaneto-na-obshtestveno-naprezhenie.html", "text": "Цена 1000 лв. за „Гражданска отговорност“ не стои на дневен ред - подобна тема е спекулация, целяща създаването на обществено напрежение. Това каза пред журналисти министърът на финансите Владислав Горанов след проведен коалиционен съвет в Министерски съвет, предаде репортер на  Агенция „Фокус“ . „Запознах коалиционните партньори и премиера с фактическото състояние относно основните теми, с вързани с недоволството на българските граждани в последните дни. Информирах ги, че на дневен ред цена 1000 лв. за „Гражданска отговорност“ не стои. Подобна тема е спекулация, която цели създаването на обществено напрежение“, обясни министър Горанов. Той уточни, че размерът на цената на „Гражданската отговорност“ зависи от много фактори – от цялостното състояние на сектора и от темата за неимуществените вреди.  \r\n„Има смесване на темите за цената на „Гражданската отговорност“ и системата „бонус-малус“. Всички се обединихме около това, че по-рисковите шофьори трябва да плащат повече“, коментира Владислав Горанов като поясни, че е друг въпросът, че наредбата на КФН, която се обсъжда, е на много ранен етап. „Дали ще остане в този вид тепърва ще се анализира. Дебат за 1000 лв. „Гражданска отговорност няма“, няма и такива цени на пазара в момента в България“, каза още той.  \r\nВесела АЛЕКСАНДРОВА", "date": "2018.11.12", "title": "Министър Владислав Горанов: Цена 1000 лв. за „Гражданска отговорност“ не стои на дневен ред - подобна тема е спекулация, целяща създаването на обществено напрежение"}
{"url": "http://www.focus-news.net/news/2018/11/12/2589272/alsat-m-makedoniya-dali-imeto-severna-makedoniya-vodi-do-turistichesko-rebrandirane-na-stranatai.html", "text": "Туристическите служители се надяват, че след евентуална промяна на името на държавата в Северна Македония няма да има нужда от ребрандиране на вътрешния туризъм, предава излъчващият на албански език скопски телевизионен канал  „Алсат-М“ . Медията пише, че мнозина се опасяват, че новото име може да изисква нова марка и производството на нови рекламни материали. „Македония като туристическа дестинация ще си постои. Земята е тази, дестинацията е тази“, казва Владо Сукловски, служител в туристическия сектор. По думите му те могат само да увеличат броя на туристическите обекти и начините за представяне на им, но по отношение на ребрандирането не знае за подобна опасност. Телевизията цитира и Наум Маринско – професор по туризъм, който казва, че няма нужда от преименуване. „Това е регионално и Охрид е марка. Това означава, че Скопие е марка, и Матка е марка“, коментира той. Директорът на Агенцията за подпомагане и развитие на туризма Люпко Яневски заявява пред медията, че за 2019 г. рекламният материал, като Република Македония, вече е отпечатан. Въпреки това, според него, ако има промяна в името, няма да има нужда от повече пари за отпечатване на нов промотиращ материал, тъй като голяма част от промотирането ще бъде направена чрез интернет, предава  Радио „Фокус“  в рубриката „Балкански туристически часовник“. \r\n„Алсат-М“ предава, че има и друг проблем, който е споменат от туристическите ръководства, които за сега не искат да коментират публично. А именно те казват, че ако споразумението с Гърция влезе в сила и ако започне преразглеждане на историята, те могат да се сблъскат с неприятни ситуации, когато трябва да представляват историческото минало.", "date": "2018.11.12", "title": "„Алсат-М“ (Македония): Дали името \"Северна Македония\" води до туристическо ребрандиране на страната?"}
{"url": "http://www.focus-news.net/news/2018/11/12/2589275/evrokomisar-elzhbeta-bienkovska-obshtiyat-razhod-na-es-za-otbrana-e-pod-1-ot-bvp-finansiraneto-v-tazi-oblast-tryabva-da-se-promeni.html", "text": "Общият разход на ЕС за отбрана е под 1% от БВП, финансирането в тази област трябва да се промени. Това каза европейският комисар по вътрешен пазар, промишленост и предприемачество Елжбета Биенковска по време на конференция „В търсене на съгласувана сигурност за растеж и просперитет: Стълб за стабилността в Европа“, предаде репортер на  Агенция „Фокус“ . „През последните няколко години се вижда, че има много голяма промяна във всички държави членки в областта на отбраната. Това, което правим, в никакъв случай не противоречи на това, което държавите членки правят заедно с НАТО. Напротив, когато държавите от ЕС работим заедно с областта на отбраната, ние допълваме това, което се прави в рамките на НАТО и дори го правим по-силна организация. Мисля, че сътрудничеството в областта на отбраната трябва да се счита за възможност, което означава, че Европа става съюзник на НАТО. И съвсем ясно трябва да знаем, че когато подобряваме своята боеспособност, ние укрепваме не само ЕС, но и своите дейности в НАТО“, посочи още Биенковска. \r\nЕврокомисарят обясни, че досега сътрудничеството ни е областта на отбраната не е било устойчиво. „Трябва да се укрепи европейската промишленост в областта на отбраната и да се намали пилеенето на средства. Начинът, по който се разходват парите в сектора, не е унифициран, което означава, че нашето колективно сътрудничество е поставено под заплаха. А в никакъв случай не трябва да допускаме това. В някои държави разходите за отбрана са намалени значително, а в други – значителни увеличени. Просто финансирането в тази област трябва да бъде променено. Делът за общия разход на ЕС за отбрана е под 1% от БВП, затова трябва да се вземат необходимите решения и да ги подкрепим“, каза още тя. \r\nЦветилена СИМЕОНОВА", "date": "2018.11.12", "title": "Еврокомисар Елжбета Биенковска: Общият разход на ЕС за отбрана е под 1% от БВП, финансирането в тази област трябва да се промени"}
{"url": "http://www.focus-news.net/news/2018/11/12/2589280/stara-zagora-initsiativata-sedmitsa-na-bashtata-se-provede-v-detska-gradina-svetulka.html", "text": "За пръв път в Стара Загора в Детска градина №7 „Светулка“ се проведе „Седмица на бащата“.  Това съобщиха от пресцентъра на  Община Стара Загора . Инициативата дава възможност на бащите „официално“ да се възползват от възможностите да прекарат весело и ценно време със своите деца. „Седмицата на бащата“ протече под надслов „Истинският мъж знае как да бъде баща“.  \r\n„Истината е, че мъжете не са „програмирани“ да знаят как да бъдат бащи, а непрекъснато се учат – от своите родители, дядовци, от другите важни мъже в живота си и най-вече: от своите деца. Времето, прекарано заедно с малките хора, помага на бащите да разберат колко важни са те за увереността на детските крачки през живота, и колко важни са децата за собствения път на мъжа и бащата – път, по който той има шанса да открие, че най-голямата му сила е в това да бъде баща“, коментира Деляна Караиванова, директор на детското заведение.  \r\n„Седмицата на бащата“ е част от световната кампания за бащина грижа MenCare, която се провежда в повече от 40 държави на 5 континента. Целта на MenCare е да подкрепя мъжете в ролята им на грижовни, справедливи, отговорни и неагресивни родители и настойници, за да подпомогне успешното развитие на децата и отношенията в семейството. \r\nВ инициативата се включиха ентусиазирани бащи от трите първи и трите втори групи на ДГ №7 „Светулка“. Те се включиха в игрите: „Строим заедно с татко“, „Шеф готвач е тати“, както и в турнира по футбол между деца и бащи. Открита бе и фотоизложба „Щастливи заедно“.", "date": "2018.11.12", "title": "Стара Загора: Инициативата „Седмица на бащата“ се проведе в Детска градина „Светулка“"}
{"url": "http://www.focus-news.net/news/2018/11/12/2589278/sport-rb-layptsig-pobedi-bayer-leverkuzen-s-30.html", "text": "РБ Лайпциг победи Байер Леверкузен с 3:0 на свой терен в мач от 11-ти кръг на Бундеслигата. Така отборът ще посрещне зимната пауза на трета позиция с актив от 22 точки, с пет по-малко от лидера във временното класиране Борусия Дортмунд. Байер Леверкузен е 13-ти с 11 точки, само на две точки от опасната зона. \r\nВ другия мач от кръга Аайнтрахт победи с 3:0 гостите от Шалке 04.", "date": "2018.11.12", "title": "Спорт: РБ Лайпциг победи Байер Леверкузен с 3:0"}
{"url": "http://www.focus-news.net/news/2018/11/12/2589279/api-vremenno-e-ogranicheno-dvizhenieto-v-skorostnata-lenta-pri-km-112-na-avtomagistrala-trakiya-v-posoka-sofiya-poradi-remontni-deynosti.html", "text": "Временно е ограничено движението в скоростната лента при км 112 на автомагистрала „Тракия“ в посока София поради ремонтни дейности. Това съобщиха от пресцентъра на  Агенция „Пътна инфраструктура“ . Трафикът се осъществява в активната лента. Шофьорите да се движат с повишено внимание и съобразена скорост.", "date": "2018.11.12", "title": "АПИ: Временно е ограничено движението в скоростната лента при км 112 на автомагистрала „Тракия“ в посока София поради ремонтни дейности"}
{"url": "http://www.focus-news.net/news/2018/11/12/2589263/liderat-na-hss-posledva-angela-merkel-po-patya-kam-otteglyaneto-ot-vlastta-komentari-v-germanskiya-pechat-agentsiya-fokus.html", "text": "Броени дни, след като Ангела Меркел изненада германците с внезапното си (но не и изненадващо!) решение за оттегляне от председателския пост в Християндемократическия съюз (ХДС), лидерът на „сестринския“ Християнсоциален съюз (ХСС) Хорст Зеехофер тръгна по същия път. След среща на партийното ръководство на партията, проведено в късните неделни часове в Мюнхен, стана ясно, че Зеехофер ще се оттегли от ръководния пост на ХСС. Нещо повече – той обяви нежеланието си за оставане на поста федерален министър на вътрешните работи на Германия. Темата е водеща за печатните издания в страната, които посрещнаха новината с противоречиви коментари за причините и последствията от решението на Зеехофер.  \r\n*** \r\nХорст Зеехофер обяви оттеглянето си от председателския пост на Християнсоциалния съюз (ХСС), съобщи водещото германско издание  Der Spiegel , като отбеляза, че към настоящия момент под въпрос остава и колко време още баварският политик ще изпълнява функциите си на федерален министър на вътрешните работи.  \r\nВ следобедните часове на деня премиерът на Бавария Маркус Зьодер ще представи министрите от новия си кабинет. Но фокусът на вниманието на германската общественост така или иначе ще бъде насочен към неговия предшественик, коментират от редакцията. \r\nВъв вечерните часове на неделя се състоя среща на ръководството на ХСС, на която Зеехофер обяви решението си да се оттегли от лидерския пост. Партията планира извънреден конгрес в началото на 2019 г. за избирането на нов председател на ХСС, който е част от управляващата в Берлин голяма коалиция. В медиите вече се появиха спекулации за възможното избиране на Манфред Вебер, председател на Европейската народна партия (ЕНП) и неин водещ кандидат за европейските избори през 2019 г.  \r\nОстава неясно колко време Зеехофер ще остане на поста федерален министър на вътрешните работи на Германия. Към настоящия момент няма направени официални изявления. Източници обаче разкриват, че в рамките на неделната среща на партийното ръководство Зеехофер е уверил, че „2019 г. ще бъде годината на обновяването на ХСС“.  \r\nОт редакцията припомнят, че Зеехофер трябваше да остане на ръководния пост в партията до края на следващата година. С оглед лошите резултатите на ХСС на последните избори за регионален парламент, решението му едва ли може да бъде определено като изненадващо. \r\nВодещите политици от германските партии не закъсняха с коментарите си по повод обявяването на решението на Хорст Зеехофер да се оттегли от председателския пост на Християнсоциалния съюз, отбеляза  Die Sueddeutsche Zeitung , най-тиражираният вестник в Германия.  \r\nФракционният лидер на партията „Зелени“ Катрин Гьоринг-Екард призова Зеехофер незабавно да подаде оставка от поста федерален министър на вътрешните работи на Германия. „Всеки следващ ден, в който Зеехофер остава федерален вътрешен министър, е прекалено много“, категорична бе Гьоринг Екард. Тя подчерта, че политиката на Зеехофер представлява „риск за сигурността“ за обществото.  \r\nЛидерът на германските социалдемократи (ГСДП) Андреа Налес бе по-сдържана в изявленията си, като отбеляза единствено, че ХСС е последната от трите партии в управляващата в Берлин голяма коалиция, която предприема стъпки в посока на обновяването на ръководството си.  \r\nНалес припомни, че ГСДП направи това още през пролетта, когато тя бе избрана за лидер на партията. „Ще видим кой ще дойде“ на мястото на Зеехофер в ХСС, коментира Налес с оглед влиянието на баварската партия за управлението на Берлин.  \r\nПо отношение на бъдещето му във федералното правителство председателят на германските социалдеморкати се изказа лаконично. Тя остави без отговор въпроса какво трябва да бъде бъдещето на Зеехофер, що се отнася до функциите му на федерален министър на вътрешните работи. „Едното и другото не са пряко свързани“, подчерта Налес, като същевременно допълни, че Зеехофер очевидно обаче не споделя мнението й.  \r\nВъв вечерните часове на неделя се състоя среща на ръководството на ХСС, на която Зеехофер обяви решението си да се оттегли от лидерския пост. Партията планира извънреден конгрес в началото на 2019 г., на която ще бъде избран новият председател на ХСС, част от управляващата в Берлин голяма коалиция. Зеехофер трябваше да остане на ръководния пост в партията до края на следващата година. С оглед лошите резултати на партията на последните избори за регионален парламент, решението му едва ли може да бъде определено като изненадващо. \r\nХорст Зеехофер се отказа от лидерския пост в Християнсоциалния съюз. Решението му е правилно, но идва твърде късно – той донесе на страната множество проблеми и блокира изпълнението на дневния ред на партията, пише германският национален ежедневник  Die Zeit  в остра статия за баварския политик с краткото заглавие „Най-накрая“.  \r\nПрез последните месеци Зеехофер се изявява в Берлин и Мюнхен като същински опонент на правителството, а не като политик от него. Той непрекъснато демонстрираше  недоволство от коалиционните партьори на ХСС в Берлин и в крайна сметка показа умора и от собствената си партия. Канцлерът Ангела Меркел (ХДС) не бе в състояние да го освободи, защото нейният федерален министър на вътрешните работи е и председател на коалиционния й партньор. И премиерът на Бавария Маркус Зьодер си спести усилията за отстраняването му, защото искаше да го обвини публично за фиаското на изборите в най-голямата германска провинция. \r\nСега обаче настъпи краят. Изборите в Бавария са загубени за ХСС, Меркел обяви оттеглянето си от ХДС. Зеехофер реагира на променената ситуация. Той ще напусне лидерския пост в началото на следващата година, разчиствайки най-вероятно пътя на Зьодер. Това стана ясно след неделната среща на партийнито ръководство на ХСС в Мюнхен. Разбра се също, че Зеехофер не желае да изпълнява функциите на федерален вътрешен министър на Германия до края на мандата на голямата коалиция.  \r\nСтъпката е закъсняла: Зеехофер е отговорен за всяка криза в страната през последните години – или поне отчасти. Той трябваше да си тръгне още в края на 2015 г., когато за първи път отправи заплахи към правителството на канцлера Меркел. Тогава дори той не бе част от него. Нов лидер на ХСС с по-малко предубедено отношение към Меркел може да се отрази на Канцеларията на канцлера в Берлин конструктивно - и най-вероятно ще допринесе за по-добри управленчески резултати, уверени са в редакцията. \r\nРешение, взето по собствено усмотрение или пуч? Това е въпросът, над който размишляват в редакцията на германския вестник  BILD  след като стана ясно, че Хорст Зеехофер се оттегля от председателския пост в Християнсоциалния съюз (ХСС). \r\n„Не мога да давам такива категоризации“, подчерта председателят на Европейската народна партия (ЕНП) Манфред Вебер, член на ХСС, в отговор на съответния въпрос. Единственото, което той подчерта, е, че 2019 г. ще бъде годината на „обновление на ХСС“.  \r\nОчаква се в рамките на текущата седмица Зеехофер да обяви публично оставката си от лидерския пост на ХСС и да обясни мотивите за решението си. В началото на следващата година партията ще проведе извънреден конгрес, на който ще бъде избран неговият наследник. Към настоящия момент няма официални кандидатури, но оттеглянето на Зеехофер означава разчистване на пътя за заемането на поста от баварския премиер Маркус Зьодер. \r\n***", "date": "2018.11.12", "title": "Лидерът на ХСС последва Ангела Меркел по пътя към оттеглянето от властта (Коментари в германския печат - Агенция „Фокус“)"}
{"url": "http://www.focus-news.net/news/2018/11/12/2589277/sofiya-avtobus-413-se-dvizhi-sas-zakasnenie-zaradi-zadrastvane-na-pl-stochna-gara.html", "text": "Автобус 413 се движи със закъснение заради задръстване на пл. „Сточна гара“, предаде репортер на  Агенция „Фокус“ .", "date": "2018.11.12", "title": "София: Автобус 413 се движи със закъснение заради задръстване на пл. „Сточна гара“"}
{"url": "http://www.focus-news.net/news/2018/11/12/2589281/kathimerini-turskiyat-ministar-na-otbranata-obvini-gartsiya-v-narushavane-na-libiyskiya-kontinentalen-shelf.html", "text": "Министърът на отбраната на Турция Хулиси Акар представи карти на либийското правителство в опит да покаже, че Гърция се опитва да навлезе в континенталния шелф на страната, съобщава електронното издание на атинския ежедневник  Kathimerini , като се позовава на публикация в турския вестник  Yeni Safak . \r\nВ доклада Гърция е обвинена в „кражба на Изключителната икономическа зона (ИИЗ) на Либия“. Турското издание прилага две карти, за които се твърди, че Акар е показал на либийските правителствени служители. \r\nСпоред една от картите, нито Кипър, нито Крит оказват влияние върху морските зони, което означава, че може да има морски граници между Турция и Либия. Този сценарий пренебрегва съществуването на гръцкия континентален шелф в Източното Средиземноморие, подчертават от редакцията на атинския всекидневник. \r\nПо време на неотдавнашното си посещение в Триполи Акар заяви, че Гърция експлоатира нестабилността, която последва свалянето на Муамар Кадафи, с цел да се узурпира голяма част от либийския континентален шелф, нещо, което съгласно думите на военния министър на Анкара, Гърция прави и спрямо Турция. Тереза Герова", "date": "2018.11.12", "title": "Kathimerini: Турският министър на отбраната обвини Гърция в нарушаване на либийския континентален шелф"}
{"url": "http://www.focus-news.net/news/2018/11/12/2589285/varna-peshehodets-e-postradal-pri-paten-intsident-na-bul-vasil-levski-do-stadion-varna.html", "text": "Пешеходец е пострадал при пътен инцидент на бул. „Васил Левски“ до стадион „Варна“. Това съобщиха за  Радио „Фокус“ – Варна  от „Пътна полиция“. Произшествието е станало по-рано тази сутрин, като пешеходецът е пресичал на необозначено място. Той е с рана на главата, отведен е в лечебно заведение, където се проверява здравословното му състояние. На мястото на инцидента има екипи на полицията, които помагат при движението на автомобилите в района.  \r\nОт полицията допълниха, че през последното денонощие в града са регистрирани две произшествия, като е пострадал и друг пешеходец, който е с контузии и няма опасност за живота му. \r\nМарияна ВАЛЕНТИНОВА", "date": "2018.11.12", "title": "Варна: Пешеходец е пострадал при пътен инцидент на бул. „Васил Левски“ до стадион „Варна“"}
{"url": "http://www.focus-news.net/news/2018/11/12/2589283/ministar-vladislav-goranov-avtomobilite-koito-zamarsyavat-poveche-shte-plashtat-po-visok-danak-uvelichenieto-mozhe-da-dostigne-ot-6-do-10-lv.html", "text": "Автомобилите, които замърсяват повече ще плащат по-висок данък – увеличението може да достигне от 6 до 10 лв. Това каза пред журналисти министърът на финансите Владислав Горанов след проведен коалиционен съвет в Министерски съвет, предаде репортер на  Агенция „Фокус“ . „Тема, която се обсъжда много активно напоследък е данъкът върху МПС. Предложихме и се прие от българския парламент въвеждането на още един компонент, който освен имуществената част да държи отговорност и за степента на замърсяване на отделните автомобили и тяхната екологична категория. Действително автомобилите, които нямат екологична категория и замърсяват повече, ще се наложи да плащат малко по-висок данък, който в зависимост от възрастта на автомобила може да достигне 6 до 10 лв. увеличение“, коментира Горанов. „Макар да не е пренебрежима сума, по наши оценки е малко, на фона на целите, които сме си поставили за чистотата на атмосферния въздух“, обясни той и припомни за напредналата фаза на наказателната процедура срещу България по отношение чистота на въздуха. „В съшия момент да не вземаме никакви мерки, след като сме се превърнали в гробницата на Европа за стари коли и след като очакваме през следващите няколко години целият ЕС, в западната си част, дори съседна Гърция, да премахнат и ограничат използването на дизелови автомобили, можем да предположим къде тези превозни средства ще се насочат. Тази мярка, според нас, има своя икономически и екологичен смисъл. Тежестта върху по-старите автомобили не е такава, че да се превръща в непосилно бреме за българските граждани“, заяви финансовият министър. \r\n„Що се касае до размера на данъка – 0.60 или 0.80 ст. на месец, или две кутии с цигари, не са това, което може да промени драстично склонността към покупка на по-стари автомобили от страна на българските граждани. Ще се даде възможност за провеждането на една политика в областта на чистотата на атмосферния въздух и екологията. В същия момент, в който се коментира темата, в Русе се провежда протест срещу замърсяването на въздуха. Подобни протести е имало и в София“, допълни Владислав Горанов. \r\nВесела АЛЕКСАНДРОВА", "date": "2018.11.12", "title": "Министър Владислав Горанов: Автомобилите, които замърсяват повече ще плащат по-висок данък – увеличението може да достигне от 6 до 10 лв."}
{"url": "http://www.focus-news.net/news/2018/11/12/2589282/burgas-provezhda-se-balgaro-rumansko-uchenie-za-povishavane-na-nivoto-na-podgotovkata-na-lichniya-sastav-na-vms-po-planirane-i-provezhdane-na-protivominni-deystviya-v-koalitsionen-format.html", "text": "Българо-румънското противоминно учение „Посейдон 2018” се провежда в териториалната морска зона на Република България и прилежащия район и има за цел повишаване на нивото на подготовката на личния състав на Военноморските сили (ВМС) по планиране и провеждане на противоминни действия в коалиционен формат. Това стана ясно на пресконференция на капитан II ранг Франк Магински, командир на Втората постоянна противоминна група на НАТО, и командирите на кораби, участващи в учението, предаде репортер на  Радио „Фокус“ – Бургас . В учението участват фрегата „Смели”, минния ловец „Цибър”, базовия миночистач „Прибой”, рейдовите миночистачи „Капитан-лейтенант Кирил Минков”, „Капитан-лейтенант Евстати Винаров”, хидрограните катери „Контраадмирал Сава Иванов” и „КАапират I Ранг Борис Рогев” от Военноморските сили на Република България, миночистача „D. Nicolescu” от Румънските ВМС, противоминен кораб „Evropi” от Гръцките ВМС както и корабите от състава на Втората постоянна противоминна група на НАТО (SNMCMG 2) в Средиземно море. В групата освен българския минен ловец „Цибър” участват следните кораби: флагмана FGS „Rhein” от Германските ВМС, испанският противоминен кораб SPS „Turia”, и турският противоминен кораб TCG „Erdemli”.", "date": "2018.11.12", "title": "Бургас: Провежда се българо-румънско учение за повишаване на нивото на подготовката на личния състав на ВМС по планиране и провеждане на противоминни действия в коалиционен формат"}
{"url": "http://www.focus-news.net/news/2018/11/12/2589286/blagoevgrad-15-godishno-momiche-e-blasnato-ot-lek-avtomobil-na-patya-selo-tserovo-blagoevgrad.html", "text": "15-годишно момиче е блъснато от лек автомобил на пътя село Церово - Благоевград. Това съобщиха от  ОДМВР - Благоевград . На 11 ноември 2018 г. около 17.00 часа лек автомобил „Форд Транзит“, управляван от К.Н. (на 56 г.) от град Благоевград, движейки се от село Церово към Благоевград, при завиване надясно и движейки се с несъобразена с конкретната пътна обстановка скорост (намиращи се на пътното платно хора) е блъснал 15-годишното момиче от Благоевград. Детето е получило натъртване на дясната лакътна става. След извършен медицински преглед момичето е освободено без опасност за живота. Пробата на водача на автомобила за употреба на алкохол е отрицателна.", "date": "2018.11.12", "title": "Благоевград: 15-годишно момиче е блъснато от лек автомобил на пътя село Церово - Благоевград"}
{"url": "http://www.focus-news.net/news/2018/11/12/2589289/nsi-naetite-na-rabota-litsa-kam-kraya-na-septemvri-2018-g-namalyavat-s-16-spryamo-kraya-na-yuni.html", "text": "По предварителни данни на Националния статистически институт наетите лица по трудово и служебно правоотношение към края на септември 2018 г. намаляват с 36.9 хил., или с 1.6%, спрямо края на юни 2018 г., като достигат 2.32 милиона. Това сочи  статистика на Националния статистически институт (НСИ) . Спрямо края на второто тримесечие на 2018 г. най-голямо намаление на наетите лица се наблюдава в икономическите дейности „Хотелиерство и ресторантьорство“ - с 14.8%, „Култура, спорт и развлечения“ - с 5.9%, и в „Добивна промишленост“ - с 2.3%. Най-голямо увеличение на наетите лица по трудово и служебно правоотношение е регистрирано в дейност „Строителство“ - с 1.9% и „Образование“ - с 1.6%. \r\nВ структурата на наетите лица по икономически дейности най-голям е относителният дял на наетите по трудово и служебно правоотношение в дейностите „Преработваща промишленост“ и „Търговия, ремонт на автомобили и мотоциклети“ - съответно 21.9 и 16.9%.  \r\nВ края на септември 2018 г. в сравнение с края на септември 2017 г. наетите лица по трудово и служебно правоотношение се увеличават с 6.9 хил., или с 0.3%. Най-голямо увеличение на наетите се наблюдава в икономическите дейности „Строителство“ - със 7.0 хил., „Създаване и разпространение на информация и творчески продукти; далекосъобщения“ - с 4.2 хил., и „Хуманно здравеопазване и социална работа“ - с 2.6 хил., а най-голямо намаление - в „Преработваща промишленост“ - с 2.5 хиляди. В процентно изражение увеличението е най-значително отново в икономическите дейности „Строителство“ и „Създаване и разпространение на информация и творчески продукти; далекосъобщения“ - съответно с  5.7 и 5.0% , а най-голямо намаление е регистрирано в „Култура, спорт и развлечения“ - с 4.4%.  \r\nСредната брутна месечна работна заплата за юли 2018 г. е 1 120 лв., за август - 1 095 лв., и за септември - 1 135 лева.  \r\nПрез третото тримесечие на 2018 г. средната месечна работна заплата e 1 117 лв. и намалява спрямо второто тримесечие на 2018 г. с 0.7%. Икономическите дейности, в които е регистрирано най-голямо намаление, са „Финансови и застрахователни дейности“ - с 5.6%, и „Административни и спомагателни дейности“ и „Образование“ - по 2.5%.   \r\nПрез третото тримесечие на 2018 г. средната месечна работна заплата нараства със 7.7% спрямо третото тримесечие на 2017 г., като най-голямо e увеличението в икономическите дейности „Създаване и разпространение на информация и творчески продукти; далекосъобщения“ - с 13.4%, „Хотелиерство и ресторантьорство“ - с 12.0%, и „Образование“ - с 10.2%.  \r\nИкономическите дейности с най-високо средномесечно трудово възнаграждение на наетите лица по трудово и служебно правоотношение през третото тримесечие на 2018 г. са: \r\n- „Създаване и разпространение на информация и творчески продукти; далеко-съобщения“ - 2 661 лева \r\n- „Финансови и застрахователни дейности“ - 1 815 лева  \r\n- „Производство и разпределение на електрическа и топлинна енергия и на газообразни горива“ - 1 804 лева. \r\nНай-нископлатени са били наетите лица в икономическите дейности: \r\n-  „Хотелиерство и ресторантьорство“ - 707 лева \r\n- „Други дейности“ - 788 лева \r\n- „Административни и спомагателни дейности“ - 881 лева. \r\nСпрямо същия период на предходната година средната месечна работна заплата през третото тримесечие на 2018 г. в обществения сектор нараства с 9.2%, а в частния - със 7.3%.", "date": "2018.11.12", "title": "НСИ: Наетите на работа лица към края на септември 2018 г. намаляват с 1.6% спрямо края на юни"}
{"url": "http://www.focus-news.net/news/2018/11/12/2589250/dragomir-stoynev-bsp-e-edinstveniyat-stabilen-politicheski-faktor.html", "text": "\"Пътят, по който е поело ръководството и партията - представяне на конкретни алтернативни политики и извеждане на дебата от парламента и сред обществото, представяне на Визия за развитие на страната ни, очертава БСП,  като единствения стабилен политически фактор\". Това заяви пред bTV зам.-председателят на ПГ на \"БСП за България\" Драгомир Стойнев, съобщиха от пресцентъра на  НС на БСП . Той обясни, че на заседанието на Националния съвет на партията са били обсъдени важни теми, сред които алтернативният бюджет на партията, като подчерта, че тази точка е била приета единодушно. Той коментира, че в една партия е хубаво да има различни гласове, има и хора които не са съгласни, но голямата част са съгласни с водените политики. На въпрос за вестник \"Дума\", той обясни, че изпълняващият длъжността Йордан Мичев е подал оставка, но ще продължи работата си във вестника. Стойнев допълни, че ще бъде проведен конкурс и през януари месец ще бъде избран нов главен редактор, а до тогава длъжността временно ще се изпълнява от Ивелин Николов.  \r\nДрагомир Стойнев подчерта, че живеем в два паралелни свята - светът на управляващите, които чрез медиите внушават на хората как всичко е прекрасно, как държавата е стабилна и доходите се увеличават и реалната картина на българските граждани, които трудно смогват да свързват двата края, трудно плащат своите комунални услуги, граждански застраховки и други разходи със заплатите, които взимат. \"Това напрежение и липсата на институции, които да защитават техните интереси, водят до протести\", заяви той и даде като пример организацията на граждани сами да залавят крадци, сами да асфалтират пътища между две населени места.  Стойнев коментира, че управляващите започват да се чувстват недосегаеми и не чуват проблемите на хората. \"Проблемите на майките на деца с увреждания можеха да бъдат решени много по-рано и ние настоявахме за това- законите да бъдат приети още през август, но управляващите решиха че е време да си вземат ваканция. Предупрежденията на БСП по повод увеличаването на цената на хляба и  предложението за намаляване на ДДС върху него, отново не бяха чути\", каза зам.-председателя на ПГ на левицатa и подчерта, че вместо това- отново е предложен един бюджет, който ще бъде харчен по непрозрачен начин.  \r\n\"Трябва да сме наясно с приоритетите си. Ако първи приоритет е справянето с демографската криза, за това трябва да се предприемат нужните мерки\", заяви Стойнев. Той допълни, че левицата е предложила в тази посока за работещите майки- за второ и трето дете да има еднократна помощ от 6 400 лв. По думите му с подобни мерки младите хора ще усетят помощ от страна на институциите. Според него хората искат именно това, както и реформи и нови методи на управление. \"Трябва да има предсрочни избори. Не случайно казахме, че докато Валери Симеонов не подаде оставката, няма да се регистрираме в НС. Ако той крепи това правителство, нека още днес всички да си я подадат\", заключи Драгомир Стойнев.", "date": "2018.11.12", "title": "Драгомир Стойнев: БСП е единственият стабилен политически фактор"}
{"url": "http://www.focus-news.net/news/2018/11/12/2589276/angel-dzhambazki-vmro-reshenieto-da-ne-se-prisaedinyavame-kam-pakta-za-migratsiyata-na-oon-e-izklyuchitelno-dobro-za-balgariya.html", "text": "Искам да изразя своето огромно задоволство от решението на Коалиционния съвет България да не се присъединява към глобалния пакт за миграция на ООН. Това каза Ангел Джамбазки, евродепутат и заместник-председател на ВМРО, на брифинг в Министерски съвет след заседание на Коалиционния съвет, предаде репортер на Агенция „Фокус“ . „Този документ би бил застрашаващ за националния ни интерес и днешното решение е изключително добро за България. Ще се постараем в дебата в сряда да запознаем и подготвим и двете групи - на ГЕРБ и „Обединение патриоти“, с всички документи, които сме извадили и превели, с текстовете, които нас ни притесняват и са заплаха за българския интерес. Но решението на Коалиционния съвет е България да се присъединява и това е добра новина“, коментира още той.  \r\nВесела АЛЕКСАНДРОВА", "date": "2018.11.12", "title": "Ангел Джамбазки, ВМРО: Решението да не се присъединяваме към пакта за миграцията на ООН е изключително добро за България"}
{"url": "http://www.focus-news.net/news/2018/11/12/2589260/bild-otteglyaneto-na-horst-zeehofer-ot-rakovodniya-post-v-hss-ostavka-ili-puchi.html", "text": "Решение, взето по собствено усмотрение или пуч? Това е въпросът, над който размишляват в редакцията на германския вестник  BILD  след като стана ясно, че Хорст Зеехофер се оттегля от председателския пост в Християнсоциалния съюз (ХСС). \r\n„Не мога да давам такива категоризации“, подчерта председателят на Европейската народна партия (ЕНП) Манфред Вебер, член на ХСС, в отговор на съответния въпрос. Единственото, което той подчерта, е, че 2019 г. ще бъде годината на „обновление на ХСС“.  \r\nОчаква се в рамките на текущата седмица Зеехофер да обяви публично оставката си от лидерския пост на ХСС и да обясни мотивите за решението си. В началото на следващата година партията ще проведе извънреден конгрес, на който ще бъде избран неговият наследник. Към настоящия момент няма официални кандидатури, но оттеглянето на Зеехофер означава разчистване на пътя за заемането на поста от баварския премиер Маркус Зьодер. Тереза Герова", "date": "2018.11.12", "title": "BILD: Оттеглянето на Хорст Зеехофер от ръководния пост в ХСС: Оставка или пуч?"}
{"url": "http://www.focus-news.net/news/2018/11/12/2589291/sofiya-dvizhenieto-se-osashtestvyava-samo-v-avariynata-lenta-po-avtomagistrala-hemus-ot-km-18-do-km-17-v-posoka-sofiya-poradi-remontni-deynosti.html", "text": "Движението се осъществява само в аварийната лента по автомагистрала „Хемус“ от км 18 до км 17 в посока София поради ремонтни дейности. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост.", "date": "2018.11.12", "title": "София: Движението се осъществява само в аварийната лента по автомагистрала „Хемус“ от км 18 до км 17 в посока София поради ремонтни дейности"}
{"url": "http://www.focus-news.net/news/2018/11/12/2589290/pazardzhik-golyamo-nereglamentirano-smetishte-se-e-obrazuvalo-v-kraya-na-edin-ot-tsiganskite-kvartali-v-selo-malo-konare.html", "text": "Голямо нерегламентирано сметище се  е образувало в края на един от циганските квартали в село Мало Конаре, предаде репортер на  Радио „Фокус“ – Пазарджик . В участък от около 30 метра са натрупани камари с боклуци, битови и строителни отпадъци. Нерегламентираното сметище се намира буквална на няколко метра от последните къщи в махалата. Там често могат да бъдат забелязани ромски деца, които ровят в боклуците. Жителите на квартала изхвърлят системно битовите си отпадъци в района, независимо че в са поставени контейнери за смет. Също така жители на селото в каруци изхвърлят боклуци и строителни отпадъци там. При ветровито време боклуците се разнасят по цялото поле в близост до автомагистрала „Тракия“. Животни също постоянно ровят в камарите от смет. В района на гробищния парк също има нерегламентирано сметище, което става все по-голямо с всеки изминал ден. \r\nАлбена ЖИЛЕКОВА", "date": "2018.11.12", "title": "Пазарджик: Голямо нерегламентирано сметище се  е образувало в края на един от циганските квартали в село Мало Конаре"}
{"url": "http://www.focus-news.net/news/2018/11/12/2589284/tsvetan-tsvetanov-gerb-vav-vcherashnite-protesti-imashe-provokatsiya-s-koyato-se-tseleshe-sblasak-mezhdu-tezi-koito-patuvat-i-tezi-koito-byaha-zatvorili-patishtata.html", "text": "В немалко от случаите имаше доста провокация на вчерашните протести и се целеше сблъсък между тези, които искаха да се приберат и тези, които искаха да блокират пътната инфраструктура. Това каза председателят на ПГ на ГЕРБ и зам.-председател на партията Цветан Цветанов след заседание на Коалиционния съвет на управляващите в Министерски съвет по повод протестите в неделя, предаде репортер на  Агенция „Фокус“ . „Протестът е част от формата на демократичните процеси. На днешния Коалиционен съвет имахме възможност да говорим всеобхватно за всичко случващо се в държавата и за доста от тенденциозните подходи, които някои организират, за да дестабилизират страната. Ние се съобразяваме с гражданите и затова и част от днешните ни изявления бяха за изясняване на това, което се случва и какви са решенията, които сме взели и политиките, които искаме да направим“, посочи Цветанов. „Всеки е в правото си да изразява своето мнение, стига да не нарушава законовите разпоредби и да не нарушаваме правата на всички граждани. Във вчерашния ден имаше много семейства, които се прибираха с децата си и трябваше да бъдат блокирани в продължение на няколко часа, без да бъдат информирани и да могат да предприемат необходимите действия да се изтеглят в по-ранните часове и да не създават стрес за децата си. В немалко от случаите имаше доста провокация и се целеше сблъсък между тези, които искаха да се приберат и тези, които искаха да блокират пътната инфраструктура“, коментира Цветанов. По думите му българските граждани са достатъчно интелигентни, за да разберат и кой би искал да има политическо сътресение и политическа криза. „Ние затова правим политики. Обявяването на 1000 лева застраховка не отговаря на истината, нито за предстоящата година някой предвижда да има такива полици на пазара. Когато казваме увеличение на данъка на автомобилите, става въпрос за среден клас, който е достатъчно стар и говорим за от 6 - 8 до 10 лева. Разберете, че 1 лев на месец или 80 ст. не са от значение дали ще бъдат платени, но нека все пак се придържаме към някакви мерки и да даваме възможност да се правят политики от държавата и местната власт на база постъпленията от тези данъци“, каза още Цветанов.  \r\nВесела АЛЕКСАНДРОВА", "date": "2018.11.12", "title": "Цветан Цветанов, ГЕРБ: Във вчерашните протести имаше провокация, с която се целеше сблъсък между тези, които пътуват и тези, които бяха затворили пътищата"}
{"url": "http://www.focus-news.net/news/2018/11/12/2589293/nsi-obshtiyat-broy-na-noshtuvkite-vav-vsichki-mesta-za-nastanyavane-v-stranata-prez-septemvri-2018-g-e-3-1685-hil.html", "text": "През септември 2018 г. в страната са функционирали 2 841 места за настаняване с над 10 легла - хотели, мотели, къмпинги, хижи и други места за краткосрочно настаняване. Това сочи  статистика на Националния статистически институт (НСИ) . Броят на стаите в тях е 129.5 хил., а на леглата - 292.4 хиляди. В сравнение със септември 2017 г. общият брой на местата за настаняване, функционирали през периода, се увеличава с 4.1%, а леглата в тях - с 2.4%. \r\nОбщият брой на нощувките във всички места за настаняване, регистрирани през септември 2018 г., е 3 168.5 хил., или с 2.6% повече в сравнение със същия месец на предходната година, като най-голямо увеличение на нощувките (с 3.8%) се наблюдава в местата за настаняване с 4 и 5 звезди.  \r\nПрез септември 2018 г. в хотелите с 4 и 5 звезди са реализирани 73.5% от общия брой нощувки на чужди граждани и 32.0% - на българи. В местата за настаняване с 3 звезди са осъществени 21.1% от нощувките на чужди граждани и 31.0% - на българи, докато в останалите места за настаняване (с 1 и 2 звезди) те са съответно 5.4 и 37.0%. \r\nБроят на пренощувалите лица в местата за настаняване през септември 2018 г. се увеличава с 4.8% в сравнение със същия месец на 2017 г. и достига 835.8 хил., като е регистрирано увеличение със 7.8% при чужденците и с 1.2% при българите. Българските граждани, нощували в местата за настаняване през септември 2018 г., са 365.7 хил. и са реализирали средно по 2.4 нощувки. Чуждите граждани са 470.1 хил. и са реализирали средно по 4.8 нощувки, като 71.9% от тях са нощували в хотели с 4 и 5 звезди.   \r\nОбщата заетост на леглата в местата за настаняване през септември 2018 г. е 37.4%, като остава на същото ниво спрямо септември 2017 година. Най-висока е заетостта на леглата в хотелите с 4 и 5 звезди - 50.5%, следват местата за настаняване с 3 звезди - 32.2%, и с 1 и 2 звезди - 20.1%.  \r\nПриходите от нощувки през септември 2018 г. достигат 164.2 млн. лв., или със 7.6% повече в сравнение със септември 2017 година. Регистрирано е увеличение на приходите както от чужди граждани - с 9.8%, така и от български граждани - с 0.4%.", "date": "2018.11.12", "title": "НСИ: Общият брой на нощувките във всички места за настаняване в страната през септември 2018 г. е 3 168.5 хил."}
{"url": "http://www.focus-news.net/news/2018/11/12/2589294/vratsa-nivoto-na-reka-dunav-se-e-ponizhilo-sas-17-sm-pri-oryahovo-za-poslednoto-denonoshtie.html", "text": "Нивото на река Дунав се е понижило със 17 см при Оряхово за последното денонощие и е достигнало 92 см, съобщиха от  Хидрометеорологична станция - Ново  Нивото на Дунав в началото на българския участък на реката - при Ново село, се е повишило с 8 см, като водният стоеж там е 138 см. Нивото на реката край Видин е 175 см, а регистрираното понижение е от 3 см. При Лом през последното денонощие е измерено понижение от 14 см, водният стоеж е 198 см.  \r\nТемпературата на водата при Ново село е 13 градуса, а край Оряхово - 14,1 градуса", "date": "2018.11.12", "title": "Враца: Нивото на река Дунав се е понижило със 17 см при Оряхово за последното денонощие"}
{"url": "http://www.focus-news.net/news/2018/11/12/2589288/veliko-tarnovo-okolo-2-000-dushi-sa-se-vklyuchili-v-mirniya-grazhdanski-protest-v-grada-na-11-noemvri.html", "text": "Около 2 000 души са се включили в мирния граждански протест във Велико Търново на 11 ноември. Това сочи справка на  Областната дирекция на МВР – Велико Търново . За кратко време бе блокирано и движението по пътя Варна-София. Вместо да стигнат до площада пред крепостта Царевец, протестиращите промениха маршрута си. Те заявиха, че ще се събират всеки ден, докато не бъдат изпълнени исканията им, а именно – оставка на вицепремиера Валери Симеонов и понижение в цената на горивата.", "date": "2018.11.12", "title": "Велико Търново: Около 2 000 души са се включили в мирния граждански протест в града на 11 ноември"}
{"url": "http://www.focus-news.net/news/2018/11/12/2589287/ministar-vladislav-goranov-tsenite-na-gorivata-ne-zavisyat-ot-nas-nie-ne-proizvezhdame-surov-petrol.html", "text": "Цените на горивата не зависят от нас, ние не произвеждаме суров петрол. Това каза пред журналисти министърът на финансите Владислав Горанов след проведен коалиционен съвет в Министерски съвет, предаде репортер на  Агенция „Фокус“ . Относно цените на горивата, Горанов коментира: „Цените не зависят от България, ние не произвеждаме суров петрол“. „Цените на горивата в България следват тенденциите в света“, обясни той. „Очакванията ни са, така е заложено и в 3-годишната бюджетна прогноза на правителството, цените на суровия петрол да се успокоят на нивата, на които са в момента и дори с леки намаления през следващите месеци на 2019 г.“, допълни той. „Може би трябва повече да се обяснява и коментира.  Не е изключена среща и с Българска петролна и газова асоциация, за да се обсъди веригата на доставки и да се докаже на българските граждани, че това са ценовите равнища, които могат да се прилагат в една пазарна икономика“, посочи Горанов. \r\n\"Относно „Гражданската отговорност“ и лимитирането на обезщетенията за неимуществени вреди продължаваме работата си\", допълни финансовият министър. \r\nВесела АЛЕКСАНДРОВА", "date": "2018.11.12", "title": "Министър Владислав Горанов: Цените на горивата не зависят от нас, ние не произвеждаме суров петрол"}
{"url": "http://www.focus-news.net/news/2018/11/12/2589297/blagoevgrad-130-godini-ot-rozhdenieto-na-nevrokopski-mitropolit-boris-shte-badat-otbelyazani-v-grada-s-reditsa-meropriyatiya.html", "text": "70 години от мъченическата смърт и 130 години от рождението на Неврокопски митрополит Борис ще бъдат отбелязани в града. Това съобщиха от пресцентъра на  Община Благоевград . В рамките на два дни - 16 и 17 ноември, с редица мероприятия ще бъде почетена паметта на Неврокопския митрополит Борис. Програмата започва от 10.30 часа на 16 ноември с научна сесия на тема „Неврокопският митрополит Борис – стожер на православната вяра и духовност. Тя ще бъде проведена в зала „22 септември“. В 17.30 часа в същия ден ще бъде представена историко-документална изложба, а от 18.00 часа ще бъде прожектиран филмът “Път към Голготата“. \r\nНа 17 ноември в 09:00 часа ще бъдат извършени литургия в храм „Въведение Богородично” и панихида на гроба на Неврокопския митрополит. \r\nОрганизатори на събитието са Неврокопска света митрополия съвместно с Община Благоевград, Югозападен университет „Неофит Рилски” и Македонски научен институт- София.   \r\n На 8 ноември 1948 година, след като отслужва Света литургия за освещаване на храма „Свети Димитър” в село Коларово, митрополит Борис е убит от низвергнатия свещеник Илия Стаменов- комунистически агент. Убийството е част от засиления натиск на комунистическия режим върху Българската православна църква и има за цел и сплашването на останалите архиереи. \r\nМитрополит Борис Неврокопски е опят и погребан в църквата „Въведение Богородично” в Благоевград.  \r\nНа 31 март 2016 година Светия синод на Българската православна църква, след разглеждане на писмо на митрополит Серафим Неврокопски,  дава благословия за започването на процедура за канонизацията на митрополит Борис Неврокопски.", "date": "2018.11.12", "title": "Благоевград: 130 години от рождението на Неврокопски митрополит Борис ще бъдат отбелязани в града с редица мероприятия"}
{"url": "http://www.focus-news.net/news/2018/11/12/2589299/kardzhali-10-godishno-dete-e-blasnato-ot-lek-avtomobil-na-ul-metalurg.html", "text": "10-годишно дете е блъснато от лек автомобил на ул. „Металург“ в града. Това съобщиха от  ОДМВР - Кърджали . Инцидентът е станал в събота около 11.00 часа. Момичето изскочило внезапно на пътното платно и шофьорът не реагирал навреме. Детето е прегледано в Центъра за спешна помощ и оставено под наблюдение в болницата в Кърджали. Тестът на шофьора за алкохол отчел отрицателен резултат. Съставен е акт.", "date": "2018.11.12", "title": "Кърджали: 10-годишно дете е блъснато от лек автомобил на ул. „Металург“"}
{"url": "http://www.focus-news.net/news/2018/11/12/2589300/danas-sarbiya-badeshteta-kosovska-armiya-shte-izpalnyava-zadachi-na-yug-i-na-sever-v-stranata-uveri-ramush-haradinay.html", "text": "Министър-председателят на Косово Рамуш Харадинай заяви, че бъдещата армия на страната ще изпълнява задачите си „на юг и на север“, отбелязва електронното издание на белградския ежедневник  Danas .  \r\nХарадинай подчерта, че е важно всички общности в Косово да бъдат част от армията и увери, че основната й задача ще бъде защитата на страната. „Създаването на армия не бива да бъде обвързвано с дати. Това е процес, който отнема десетки години. Формирането на косовската армия няма да се състои на 28 ноември (Ден на албанското знаме – бел. р.), но може да се случи преди или след тази дата.  \r\nПо въпроса за трансформирането на Косовските сили за сигурност (КСС) в армия се изказа и държавният секретар в Министерството на отбраната на Германия Томас Цилберхорн. „Косово не е признато от всички и затова въпросът е спорен. Ето защо е важно да се подчертае, че в инициативата за приемане на закона, представен в парламента, няма концепция за време. Гледам на не като на началото на процеса на трансформация, който ще продължи през следващите 10 години. През този период всички спорни въпроси трябва да бъдат решени\", подчерта Зилберхорн, визирайки приетия миналия месец Закон за трансформацията на КСС в армия. Актът не бе подкрепен от депутатите на „Сръбска листа“.  Тереза Герова", "date": "2018.11.12", "title": "Danas (Сърбия): Бъдещета косовска армия ще изпълнява задачи „на юг и на север“ в страната, увери Рамуш Харадинай"}
{"url": "http://www.focus-news.net/news/2018/11/12/2589301/elka-dimova-zam-kmet-na-dobrich-obshtinata-otpravi-pokana-za-publichno-obsazhdane-na-predlozhenieto-za-poemane-na-dalgosrochen-dalg-za-zavarshvaneto-na-blok-dobrich.html", "text": "Общината чрез сайта си е отправила покана за публично обсъждане за поемане на дългосрочен дълг във връзка с желанието за завършване на блок „Добрич“. Това каза зам.-кметът „Финанси и общинска собственост“ Елка Димова, предаде кореспондент на  Радио „Фокус” – Варна . Средствата ще са необходими за довършване на жилищния блок „Добрич“, който от 35 години стои недостроен в центъра на града. Многократно Общината публично е оповестявала историята на проблема с този жилищен блок. Адвокатска фирма е направила анализ, според който от необходимите 4 500 000 лв. за довършване на строителството около 2 000 000 лв. е общинската собственост, посочи Елка Димова. Разликата от 2 500 000 лв. Общината предлага да бъде финансирано с дългосрочен дълг. Периодът на усвояване е 12 месеца, на погасяване на дълга – 6 години. Публичното обсъждане ще се състои на 16 ноември от 16.00 часа в Голямата заседателна зала на Община град Добрич. Министерство на финансите изпълнява своя ангажимент, поет още в момента на отчуждаване, да възстановява 36% от сумата, която влага Общината, така че от сумата 2 500 000 лв. някаква част ще бъде възстановена, допълни Елка Димова. Подробна информация по темата е публикувана на сайта на Община град Добрич в рубриката „Актуално“, подлинк „Новини“.  \r\nЖулиета НИКОЛОВА", "date": "2018.11.12", "title": "Елка Димова, зам.-кмет на Добрич: Общината отправи покана за публично обсъждане на предложението за поемане на дългосрочен дълг за завършването на блок „Добрич“"}
{"url": "http://www.focus-news.net/news/2018/11/12/2589296/tsvetan-tsvetanov-gerb-ne-ochakvayte-darzhavata-da-spira-balgarskite-grazhdani-da-izrazyavat-mnenieto-si.html", "text": "Не правителството определя цената на горивата.Това каза председателят на ПГ на ГЕРБ и зам.-председател на партията Цветан Цветанов след заседание на Коалиционния съвет на управляващите в Министерски съвет по повод протестите в неделя, предаде репортер на  Агенция „Фокус“ . „Демокрацията е да може всеки да изразява своето мнение и не очаквайте държавата да е тази, която да спира изразяването на мнението на българските граждани. Не говорим за спиране, а за политики, които правим, информираност на българските граждани. А те са тези, които решават дали ще протестират или не“, коментира Цветанов.  \r\n„Нашите политики са заложени в 4-годишната управленска политика и те се изпълняват стриктно – увеличаването на минималната и средната работна заплата, повече пари за бюджетната сфера - с 10% увеличение на заплатите и над 5 млрд. лева повече, предвидени разходи за бюджета за 2019 г., при запазване на дефицит 0,5“, посочи той. По думите му това е стабилност и прогнозируемост на политиките, които може да реализира правителството в края на 4-годишния си управленски мандат. „С тези си обещания ние сме спечелили изборите, с „Обединените патриоти“ сме сложили подписите си за изпълнение на тази управленска програма и не виждаме никъде отстъпление от приетите ангажименти“, каза още Цветанов.    \r\n„Убеден съм, че с информираност всеки български гражданин е в правото си да избира какво желае – да имаме политическа криза и хаос или стабилност и прогноза за това, което се случва“, заяви още той.  \r\nПо отношение на цените на горивата той коментира, че има органи, които осъществяват необходимия контрол и формирането на цените се осъществява на пазарен принцип. „Не формират цената на горивата правителството или Коалиционния съвет“, подчерта Цветанов.  \r\nВъв връзка с продължаващите протести на майките на деца с увреждания и исканията им за оставката на вицепремиера Симеонов, Цветанов коментира: “Действията на всеки представител на Коалиционния съвет са били винаги за решаване на проблемите на майките и на децата с увреждания и затова сме предвидили 150 млн. повече в бюджета за догодина“.  \r\nВесела АЛЕКСАНДРОВА", "date": "2018.11.12", "title": "Цветан Цветанов, ГЕРБ: Не очаквайте държавата да спира българските граждани да изразяват мнението си"}
{"url": "http://www.focus-news.net/news/2018/11/12/2589302/vik-uslugi-pazardzhik-raboti-po-postavyaneto-na-nov-vodoprovod-ot-hancheto-kam-grad-septemvri.html", "text": "На ханче Септември има два кладенеца, които са резервно помпажно водоснабдяване на селата Семчиново и Симеоновец, каза за  Радио „Фокус“-Пазарджик  инж. Димитър Мишев от ВиК услуги-Пазарджик. Той обясни, че те от години не се използват, само през лятото в определени дни, когато има пикова консумация на вода, когатогравитачните водоизточници намаляват.  \r\n„В момента прекарахме нов водопровод от ханче Септември обратно в северна посока към град Септември. Така единият от кладенците ще може да работи за града като целта е да по-равномерно да се разпределя водата в града, защото той е с доста голяма дължина, а водата се подава само от горния му край. В момента, в който вода се подаде вода и от долния край, ще се получи по-равномерно налягане. При аварии, градът може да се раздели наполовина. Половината да се захранва от едната страна, а останалата – от другата страна. Отделно от това през зимата, когато има излишък от гравитачна вода в Семчиново и Симеоновец, ще може излишната вода по съществуващите тласкатели, които са били от кладенците към селата, обратно да връщаме гравитачна вода и да захранваме на практика без разходи за ток, част от град Септември“, коментира инж. Мишев. \r\nВаня НИКОЛОВА", "date": "2018.11.12", "title": "ВиК услуги-Пазарджик работи по поставянето на нов водопровод от ханчето към град Септември"}
{"url": "http://www.focus-news.net/news/2018/11/12/2589303/tass-silna-eksploziya-e-raztarsila-kabul.html", "text": "Силна експлозия е разтърсила афганистанската столица Кабул, предава руската информационна агенция  TACC , като се позовава на местни медии. \r\nСъгласно разпространената информация, инцидентът се е случил в района на училище. Обстоятелствата около взрива се изясняват. Няма постъпили данни за пострадали или жертви.  Тереза Герова", "date": "2018.11.12", "title": "ТАСС: Силна експлозия е разтърсила Кабул"}
{"url": "http://www.focus-news.net/news/2018/11/12/2589292/koha-ditore-kosovo-zapadnite-diplomati-tarsyat-konsensus-za-sporazumenieto-mezhdu-kosovo-i-sarbiya.html", "text": "Водещият прищински ежедневник  Koha Ditore  публикува статия, в която цитира западни източници, според които противопоставянето на идеята за териториален обмен между Косово и Сърбия прави постигането на споразумение невъзможно, и че непроменената позиция на германското правителство срещу подобна перспектива остава основна пречка в тази посока.  \r\nСпоред изданието има и други западни страни, които се противопоставят на промените на границите, включително Великобритания, но основният проблем е, че огромното мнозинство от косовските политически партии също са против корекцията. В резултат на това западните дипломати подчертават необходимостта споразумението между Косово и Сърбия да получи широка подкрепа в съответните общества. „Ние осъзнахме, че само подписът на (президента на Косово Хашим) Тачи не е достатъчен ... виждаме, че той няма достатъчно подкрепа за това споразумение\", коментира западен дипломат, цитиран от изданието. Тереза Герова", "date": "2018.11.12", "title": "Koha Ditore (Косово): Западните дипломати търсят консенсус за споразумението между Косово и Сърбия"}
{"url": "http://www.focus-news.net/news/2018/11/12/2589304/sofiya-novi-64-darveta-zasadiha-dobrovoltsi-v-park-vazrazhdane-v-ramkite-na-initsiativata-na-chez-elektro-we-do-green.html", "text": "На 10 ноември 2018 г. доброволци – служители на „ЧЕЗ Електро България“ АД и жители на столицата засадиха 64 иглолистни и широколистни дървета на територията на парк „Възраждане“ в София. Това съобщиха от пресцентъра на  ЧЕЗ . По инициатива на Савина Савова - кмет на столичния район „Възраждане“ и общинския съветник Борислав Борисов, чрез кампанията си „Възраждаме детските зелени мечти“, Район „Възраждане“ се присъедини към We Do Green – инициатива на „ЧЕЗ Електро България“ АД за засаждане на дървета в обезлесени територии в гори, паркове и населени места в Западна България. Г-жа Савина Савова и г-н Борислав Борисов също се включиха активно, като доброволци, в залесяването на най-младия парк в София. \r\nТова бе третото събитие от инициативите, включени в кампанията на „ЧЕЗ Електро България“ АД - „Зареждаме Ви с енергия“, по време на която Дружеството организира и провежда събития, свързани с грижата за околната среда и енергийната ефективност. Стартът на кампанията бе даден на 14 юли 2018 г., когато ЧЕЗ Електро и 5kmrun.bg проведоха съвместно Run Green – бягане за възрастни и деца. Броят на участниците в Run Green определи и броя дървета - 366, които да бъдат засадени през есента от доброволци – служители на ЧЕЗ и граждани. Броят на участниците в Run Green 2 през октомври допринесе ЧЕЗ Електро да добави още 375 дървета.  \r\nДружеството увеличи този брой до над 2 000 дървета! Първите 10 от тях вече радват жителите и гостите на столицата, засадени на 27 октомври 2018 г. в района на бул. „Черни връх“ № 44-46 от участници в съботното бягане на 5kmrun.bg в Южния парк и служители на ЧЕЗ в България. \r\nНа 2 ноември 2018 г. над 230 доброволци – служители от дружествата на Групата ЧЕЗ в България, засадиха 2000 фиданки на дъб и акация върху 5 декара от територията на опожарена гора в землището на с. Росоман, Община Божурище, Софийска област. \r\nЕдна от целите на инициативата We Do Green е да популяризира електронната фактура като удобен и сигурен, модерен начин за получаване на месечните сметки, който дава и възможност за личен принос към опазване на природата. Над 400 000 клиенти на „ЧЕЗ Електро България“ АД в момента получават фактурите си онлайн, като спасиха с избора си близо 4 000 дървета от изсичане. Само за година едно дърво филтрира 28 кг замърсен въздух и охлажда околната среда колкото 10 климатика, работещи постоянно.", "date": "2018.11.12", "title": "София: Нови 64 дървета засадиха доброволци в парк „Възраждане“ в рамките на инициативата на ЧЕЗ Електро We Do Green"}
{"url": "http://www.focus-news.net/news/2018/11/12/2589308/stara-zagora-v-grada-shte-se-provede-10-oto-izdanie-na-mezhdunarodniya-klaviren-konkurs-klasika-i-savremennost.html", "text": "Десетото издание на Международния клавирен конкурс „Класика и съвременност“ ще се проведе от 15 до 18 ноември в Стара Загора. Това съобщиха от пресцентъра на  Общината . Конкурсът се организира от НУМСИ „Хр. Морфова и Община Стара Загора. Предназначен е за млади пианисти от всички възрасти - възпитаници на училища по изкуствата, школи по изкуствата, музикални паралелки, студенти от висши училища от страната и чужбина.  \r\nУчастниците ще бъдат разделени в 6 възрастови групи: Пиано - 4 възрастови групи - до 10, 13, 18 и 32 години, ненавършени към 15 ноември 2018 г. и Клавирно дуо за 4 ръце – 2 групи – до 19 и до 32 години средна възраст на състава. \r\nРегламентът на конкурсната програма равностойно съчетава съвременната тематика с непреходната класика и дава възможност  да се  разкрие най-доброто от творческия потенциал на изпълнителите във всеки етап от артистичното им развитие. \r\nТази година заявки за участие са подали много изявени пианисти, с богата творческа биография. Ще има силна конкуренция във всички възрастови групи. Участниците са 30, прослушванията са открити за публика и се провеждат в залата на Регионална библиотека „Захарий Княжески“. \r\nКонкурсът ще бъде открит на 14 ноември от 18.30  в залата на Регионалната библиотека с Концерт на журито - акад. Атанас Куртев, проф. Ростислав Йовчев, проф. Маркус Праузе (Виена).", "date": "2018.11.12", "title": "Стара Загора: В града ще се проведе 10-ото издание на Международния клавирен конкурс „Класика и съвременност“"}
{"url": "http://www.focus-news.net/news/2018/11/12/2589305/premierat-boyko-borisov-i-evrokomisaryat-elzhbeta-bienkovska-obsadiha-transportnata-i-digitalnata-svarzanost-v-evropa-i-zapadnite-balkani.html", "text": "Министър-председателят Бойко Борисов и еврокомисарят по въпросите на вътрешния пазар, промишленост, предприемачество и малки и средни предприятия Елжбета Биенковска обсъдиха днес темата за транспортната и дигиталната свързаност в Западните Балкани като неделима част от европейския път за страните от региона. Това съобщиха от  Правителствената информационна служба . Еврокомисарят Биенковска отбеляза, че по-добрата свързаност е предпоставка за повишаването на конкурентоспособността и за подобряването на бизнес средата както в страните от Западните Балкани, така и в цяла Европа.  \r\nЕлжбета Биенковска поздрави премиера Борисов и България за приноса им в утвърждаването на темата за Западните Балкани в дневния ред на ЕС и изрази мнение, че разширяването на границите на Съюза носи както рискове, така и много възможности. Като едно такова предизвикателство бе отчетено гарантирането на сигурността на гражданите на ЕС. В тази връзка комисар Биенковска и министър-председателят Борисов приветстваха създаването на Европейския фонд за отбрана и свързаната с него обща Програма за промишлено развитие. „Иновациите са ключови за развитието на европейската отбранителна промишленост и това дава допълнителна тежест на вашия ресор“, обърна се към европейския комисар премиерът Бойко Борисов. \r\nВ рамките на срещата двамата дискутираха и Бъдещата стратегия за индустриална политика на ЕС.", "date": "2018.11.12", "title": "Премиерът Бойко Борисов и еврокомисарят Елжбета Биенковска обсъдиха транспортната и дигиталната свързаност в Европа и Западните Балкани"}
{"url": "http://www.focus-news.net/news/2018/11/12/2589306/varna-sadat-zadarzha-pod-39-godishen-mazh-koyto-e-shofiral-piyan-drogiran-bez-pravosposobnost-i-okazal-saprotiva-sreshtu-organ-na-vlastta.html", "text": "Съдът задържа под 39-годишен мъж, който е шофирал пиян, дрогиран, без правоспособност и оказал съпротива срещу орган на властта. Това съобщиха от пресцентъра на  Апелативна прокуратура-Варна . 39-годишният Емил С. е с мярка за неотклонение „Задържане под стража“, взета от Районния съд в Исперих по искане на Районната прокуратура в града. Мъжът е привлечен като обвиняем по четири обвинения, след като на 9 ноември тази година управлявал автомобила си без правоспособност, под влияние на алкохол и амфетамини. Пред повиканите на мястото на произшествието полицейски служители Емил извършил непристойни действия, грубо нарушаващи обществения ред, заканил се срещу униформените  и отказал да им се подчини. След 12-часов пиянски купон 39-годишният мъж се качил на колата си. На кръстовище в Исперих препречил с автомобила си пътя на два товарни камиона и отишъл да се разправя с шофьорите им. На един от тях нанесъл удар в лицето. Обвиняемият псувал полицаите, крещял и заплашвал. Агресивният мъж отказал да се качи в полицейския автомобил. Тестван с дрегер, било установено, че управлява без книжка с 2,52 промила алкохол и след употреба на амфетамини. След привличането му като обвиняем Районната прокуратура в Исперих го задържала за срок до 72 часа по образуваното срещу него бързо производство и внесла искане за определяне на постоянна мярка за неотклонение „Задържане под стража“, която е била уважена от съда. \r\nОпределението на Районния съд в Исперих подлежи на обжалване пред Окръжния съд в Разград.", "date": "2018.11.12", "title": "Варна: Съдът задържа под 39-годишен мъж, който е шофирал пиян, дрогиран, без правоспособност и оказал съпротива срещу орган на властта"}
{"url": "http://www.focus-news.net/news/2018/11/12/2589307/kap-vanyo-musinski-zam-komandir-na-flotiliya-boyni-i-spomagatelni-korabi-ot-golyamo-znachenie-za-uspeshnostta-na-uchenieto-poseydon-e-uchastieto-na-postoyannata-protivominna-grupa-na-nato.html", "text": "От голямо значение за успешността на учението „Посейдон 2018” е участието на постоянната противоминна група на НАТО. Това каза по време на пресконференция във връзка с българо-румънското противоминно учение кап. I ранг Ваньо Мусински, зам.-командир на Флотилия „Бойни и спомагателни кораби“, предаде репортер на  Радио „Фокус“ – Бургас . По думите му присъствието на тази група обогатява и двете участващи страни. „От една страна корабите от българските и румънските военноморски сили ще имат възможност да работят не само в многонационална, но и в съюзническа среда. От друга страна за държавите, които не са черноморски, това е добра възможност да видят спецификата на Черно море в дейността, която те извършват, а именно – противоминната дейност. Също така, това ще бъде повод да се насладят на гостоприемството на град Бургас“, каза още кап. Мусински. Той добави, че спецификата на учението е свързана с обследване на дъното и водата за морски мини. „Естествено, това ще бъдат учебни мини. Знаем, обаче, че по време на войните през 20-ти век в Черно море са хвърлени много мини, някои от които биват намерени невзривени и днес. След това съответно биват обезопасени. Провеждането на това учение в района около Бургас ще обследва цялата акватория, така че ще може да гарантира, че фарватерите са безопасни за търговските кораби“, допълни кап. I ранг Ваньо Мусински. \r\nМария ГЕОРГИЕВА", "date": "2018.11.12", "title": "Кап. Ваньо Мусински, зам.-командир на Флотилия „Бойни и спомагателни кораби“: От голямо значение за успешността на учението „Посейдон“ е участието на постоянната противоминна група на НАТО"}
{"url": "http://www.focus-news.net/news/2018/11/12/2589310/nsi-prez-perioda-yanuari-avgust-2018-g-iznosat-na-stoki-ot-balgariya-za-es-se-uvelichava-s-111-spryamo-sashtiya-period-na-2017-g.html", "text": "През периода януари - август 2018 г. износът на стоки от България за ЕС се увеличава с 11.1% спрямо същия период на 2017 г. и е в размер на 24 917.5 млн. лева. Това сочи  статистика на Националния статистически институт (НСИ) . Основни търговски партньори на България са Германия, Италия, Румъния, Гърция, Франция и Белгия, които формират 68.0% от износа за държавите - членки на ЕС. \r\nПрез август 2018 г. износът на стоки за ЕС нараства с 13.0% спрямо същия месец на предходната година и е в размер на 3 307.1 млн. лева. \r\nПри износа на стоки от България за ЕС, разпределен според Стандартната външнотърговска класификация, през периода януари - август 2018 г. в сравнение със същия период на предходната година най-голям ръст е отбелязан в секторите „Необработени (сурови) материали, негодни за консумация (изкл. горивата)“ (26.7%) и „Храни и живи животни“ (23.5%). Спад не се наблюдава в нито един от секторите. \r\nВносът на стоки в България от ЕС през периода януари - август 2018 г. се увеличава с 8.7% спрямо същия период на 2017 г. и е на стойност 26 369.1 млн. лв. по цени CIF. Най-голям е стойностният обем на стоките, внесени от Германия, Италия, Румъния, Испания и Гърция. \r\nПрез август 2018 г. вносът на стоки в България от държавите - членки на ЕС, намалява с 6.4% спрямо същия месец на предходната година и е в размер на 2 970.6 млн. лева.  \r\nПри вноса на стоки от ЕС, разпределен според Стандартната външнотърговска класификация, през периода януари - август 2018 г. в сравнение със същия период на 2017 г. най-голямо процентно увеличение е отчетено в сектор „Необработени (сурови) материали, негодни за консумация (изкл. горивата)“ (17.6%), а най-голямо намаление се наблюдава в сектор „Мазнини, масла и восъци от животински и растителен произход“ (8.5%). \r\nВъншнотърговското салдо (износ FOB - внос CIF) на България с ЕС за периода януари - август 2018 г. е отрицателно и е на стойност 1 451.6 млн. лева. По цени FOB/FOB (след елиминиране на разходите за транспорт и застраховки при внос на стоки) салдото  е положително и е в размер на 241.6 млн. лева.", "date": "2018.11.12", "title": "НСИ: През периода януари - август 2018 г. износът на стоки от България за ЕС се увеличава с 11.1% спрямо същия период на 2017 г."}
{"url": "http://www.focus-news.net/news/2018/11/12/2589298/aleksandar-stamboliyski-sayuz-na-balgarskite-transportni-rabotnitsi-blagoevgrad-sas-sigurnost-shte-ima-nov-protest-sreshtu-tsenite-na-gorivata-v-oblastta-obsazhda-se-koga-da-se-provede.html", "text": "Със сигурност ще има нов протест срещу високите цени на горивата в Благоевградска област, обсъжда се все още кога да се проведе. Това каза за  Радио „Фокус“-Пирин  председателят на Синдикалната конфедерация „Съюз на българските транспортни работници“ в Благоевград Александър Стамболийски. Той обясни, че повечето настроения са, че не могат да накарат хората в работно време да протестират, затова смятат отново протестите да са събота и неделя, но ще има повече яснота по въпроса в средата на седмицата.  \r\n„Във Варна има нови протести още днес. Във Враца, доколкото знам, са обявили протест в сряда, в Пловдив също. Протестите ще бъдат мирни и ще бъдат пред общинските сгради. В София също ще бъдат организирани протести през седмицата. В момента обмисляме като цяло каква да бъде организацията и стратегията. Ние заявихме ясно какво искаме и на какво сме готови, и оттук нататък заедно с хората, които са ни гласували доверие, мислим да продължим с тази стратегия“, коментира Стамболийски.  \r\nНа въпрос защо се стигна до гражданско неподчинение при протеста вчера, Александър Стамболийски отговори: „Честно казано, всички знаем какво подтикна хората към гражданско неподчинение и защо имаше момент, в който изпуснахме контрола и се стигна до там – защото хората вече са озверели и не вярват на обещания. Хората очакват промяна час по-скоро, защото джобовете им се изпразват със светкавична скорост“. \r\nНатали СТЕФАНОВА", "date": "2018.11.12", "title": "Александър Стамболийски, Съюз на българските транспортни работници-Благоевград: Със сигурност ще има нов протест срещу цените на горивата в областта, обсъжда се кога да се проведе"}
{"url": "http://www.focus-news.net/news/2018/11/12/2589309/kyustendil-v-obshtinskiya-dramatichen-teatar-v-dupnitsa-shte-bade-predstavena-postanovkata-vsichko-ili-nishto.html", "text": "В Общинския драматичен театър в Дупница ще бъде представена постановката „Всичко или нищо”. Това съобщиха за  Радио „Фокус” – Кюстендил  от Общински драматичен театър „Невена Коканова” – Дупница. Постановката, разкриваща отношенията между близки приятели, преплели съдбите си по необичаен начин, както и многото обрати между тях, ще бъде представена от 19.00 часа. В нея участват Христо Шопов, Лилия Маравиля, Ирини Жамбонас. Автор и режисьор на пиесата е Лиза Шопова, а сценографията и костюмите са дело на Антония Попова. \r\nВенцеслав ИЛЧЕВ", "date": "2018.11.12", "title": "Кюстендил: В Общинския драматичен театър в Дупница ще бъде представена постановката „Всичко или нищо”"}
{"url": "http://www.focus-news.net/news/2018/11/12/2589312/shumen-54-godishen-mazh-zaginal-na-myasto-pri-katastrofa-kray-veliki-preslav.html", "text": "54-годишен мъж загинал на място при катастрофа край Велики Преслав, след като изгубил контрол над автомобила. Това съобщиха от  ОДМВР-Шумен . Сигналът за инцидента е бил приет на 9 ноември малко след 15 часа. Съобщено било, че е катастрофирал водач на лек автомобил „Хонда“ с шуменска регистрация. При пристигане на място било установено, че водачът на автомобила е починал. При излизане от десен завой 54-годишният мъж загубил контрол над автомобила, излязъл вдясно от пътното платно, и се ударил в крайпътен скат. Образувано е досъдебно производство.", "date": "2018.11.12", "title": "Шумен:  54-годишен мъж загинал на място при катастрофа край Велики Преслав"}
{"url": "http://www.focus-news.net/news/2018/11/12/2589311/pazardzhik-tvardoto-gorivo-e-nay-predpochitaniyat-nachin-za-otoplenie-prez-zimata-v-oblastta.html", "text": "Твърдото гориво продължава да е най-предпочитаният  начин за отопление през зимата в област Пазарджик, показа репортерска проверка на  Радио „Фокус“ – Пазарджик . Жителите на малките населени места, особено в района на Велинград, Батак, Ракитово, Панагюрище и Стрелча, се отопляват основно на дърва, които се добиват в зачислените към съответните общини горски стопанства. В останалите общини в равнината част на областта домакинствата комбинират дърва и въглища през зимата, част от потребителите използват и пелети. Възрастните хора, които прекарват по-голямата част от времето в домовете си, също предпочитат твърдото гориво, което осигурява постоянна топлина. Климатиците, вентилаторните печки и конверторите се предпочитат от млади или работещи хора, които се задържат по-малко вкъщи и отопляват домовете си предимно вечер и рано сутрин за кратко. \r\nАлбена ЖИЛЕКОВА", "date": "2018.11.12", "title": "Пазарджик: Твърдото гориво е най-предпочитаният начин за отопление през зимата в областта"}
{"url": "http://www.focus-news.net/news/2018/11/12/2589313/sport-olimpiakos-i-panatinaykos-zavarshiha-11-paok-zapazva-liderskoto-si-myasto.html", "text": "Олимпиакос и Панатинайкос завършиха 1:1 в мач от 10-ти кръг на Гръцката суперлига. Гостите поведоха в 61-вата минута с гол на Ергис Каче, но четири минути след редовното време Папе Абу Сисе успя да изравни за Олимпиакос. \r\nВодачът във временното класиране е ПАОК с актив от 26 точки, следван от Атромимтос с 24.. Олимпиакос е трети с 20 точки, а Панатинайкос е шести с 15 точки.", "date": "2018.11.12", "title": "Спорт: Олимпиакос и Панатинайкос завършиха 1:1, ПАОК запазва лидерското си място"}
{"url": "http://www.focus-news.net/news/2018/11/12/2589317/nsi-prez-perioda-yanuari-septemvri-2018-g-iznosat-na-stoki-ot-balgariya-za-treti-strani-namalyava-s-213-v-sravnenie-sas-sashtiya-period-na-2017-g.html", "text": "През периода януари - септември 2018 г. износът на стоки от България за трети страни намалява с 21.3% в сравнение със същия период на 2017 г. и е на стойност 11 649.3 млн. лева. Това сочи  статистика на Националния статистически институт (НСИ) . Основни търговски партньори на България са Турция, Китай, Сърбия, Съединените американски щати, бившата югославска република Македония и Руската федерация, които формират 53.1% от износа за трети страни.  \r\nПрез септември 2018 г. износът на стоки от България за трети страни намалява с 8.4% спрямо същия месец на предходната година и е в размер на 1 481.7 млн. лева. \r\nПрез периода януари - септември 2018 г. при износа на стоки от България за трети страни, разпределен според Стандартната външнотърговска класификация, ръст в сравнение със същия период на 2017 г. е отбелязан само в сектор „Мазнини, масла и восъци от животински и растителен произход“ (54.0%). Най-голям спад се наблюдава в секторите „Минерални горива, масла и подобни продукти“ (51.4%) и „Безалкохолни и алкохолни напитки и тютюн“ (39.3%). \r\nВносът на стоки в България от трети страни през периода януари - септември 2018 г. се увеличава с 6.1% в сравнение със същия период на 2017 г. и е на стойност 16 554.6 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия. \r\nПрез септември 2018 г. вносът на стоки в България от трети страни се увеличава с 19.1% спрямо същия месец на предходната година и е в размер на 1 932.1 млн. лeвa. \r\nПри вноса на стоки от трети страни, разпределен според Стандартната външнотърговска класификация, през периода януари - септември 2018 г. спрямо същия период на 2017 г. най-голямо увеличение е отчетено в секторите „Мазнини, масла и восъци от животински и растителен произход“ (23.2%) и „Химични вещества и продукти“ (17.3%). Най-голям спад се наблюдава в сектор „Храни и живи животни“ (2.7%). \r\nВъншнотърговското салдо (износ FOB - внос CIF) на България с трети страни през периода януари - септември 2018 г. е отрицателно и е в размер на  4 905.3 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 3 491.6 млн. лева. \r\nПрез септември 2018 г. външнотърговското салдо (износ FOB - внос CIF) с трети страни е отрицателно и е на стойност 450.4 млн. лева. Търговия със стоки на България с трети страни и ЕС - общо \r\nПрез периода януари - септември 2018 г. от България общо са изнесени стоки на стойност 39 795.2 млн. лв., което е с 1.5% по-малко в сравнение със същия период на 2017 г. \r\nПрез септември 2018 г. общият износ на стоки възлиза на 4 710.1 млн. лв. и намалява с 1.2% спрямо същия месец на предходната година. \r\nПрез периода януари - септември 2018 г. общо в страната са внесени стоки на стойност 46 154.3 млн. лв. (по цени CIF), или със 7.5% повече спрямо същия период на 2017 година. \r\nПрез септември 2018 г. общият внос на стоки се увеличава с 9.5% спрямо същия месец на предходната година и възлиза на 5 162.7 млн. лева. \r\nОбщото външнотърговско салдо (износ FOB - внос CIF) е отрицателно през периода януари - септември 2018 г. и е на стойност 6 359.1 млн. лева. По цени FOB/FOB (след елиминиране на разходите за транспорт и застраховки при внос на стоки) салдото през периода януари - септември 2018 г. също е отрицателно и е в размер на 3 090.6 млн. лева.  \r\nПрез септември 2018 г. общото външнотърговско салдо (износ FOB - внос CIF) е отрицателно и е на стойност 452.6 млн. лева. По цени FOB/FOB салдото също е отрицателно и е в размер на 112.4 млн. лева.", "date": "2018.11.12", "title": "НСИ: През периода януари - септември 2018 г. износът на стоки от България за трети страни намалява с 21.3% в сравнение със същия период на 2017 г."}
{"url": "http://www.focus-news.net/news/2018/11/12/2589295/sadat-nalozhi-zapor-na-imushtestvo-na-biznesmena-minyu-staykov-po-iskane-na-spetsializiranata-prokuratura.html", "text": "Апелативният специализиран наказателен съд наложи запор над дружествените дялове и банкови сметки на бизнесмена Миню Стайков, както и възбрана над множество негови недвижими имоти в цялата страна – земеделски земи, жилища, сгради. Това съобщиха от пресцентъра на  Апелативна специализирана прокуратура . \r\nСпециализираната прокуратура поиска това от съда, за да се обезпечи предвидената в закона конфискация (по реда на чл. 72 от НПК) за престъпленията, за които той е обвинен – ръководене на организирана престъпна група за продажба на цигари без акцизен бандерол, данъчни престъпления и пране на пари. \r\nМиню Стайков, синът му Стайко Стайков и още шестима бяха привлечени под наказателна отговорност на 6 септември 2018 г. Часове по-късно Специализираната прокуратура представи на съда доказателства за това, че групата е организирала производството на цигари в нелегални фабрики и ги е разпространявала на черния пазар. С действията си участниците са избегнали и плащането на ДДС и са възстановили неследващ се данъчен кредит в размер на 1 016 139 лева при търговска дейност. По отношение на Миню Стайков съдът прие като обосновано предположението, че участвал в схема за пране на пари. \r\nМиню Стайков и още двама от участниците в групата са с наложени мерки за неотклонение „Задържане под стража“ и остават в следствения арест. Стайко Стайков се издирва.", "date": "2018.11.12", "title": "Съдът наложи запор на имущество на бизнесмена Миню Стайков по искане на Специализираната прокуратура"}
{"url": "http://www.focus-news.net/news/2018/11/12/2589315/kap-frank-maginski-komandir-na-vtorata-postoyanna-protivominna-grupa-na-nato-cherno-more-e-ot-mnogo-vazhno-za-nato-ot-strategicheska-gledna-tochka.html", "text": "Черно море е от много важно за НАТО от стратегическа гледна точка. Това каза по време на пресконференция в Бургас във връзка с провежданото българо-румънско противоминно учение „Посейдон 2018” кап. II ранг Франк Магински, командир на Втората постоянна противоминна група на НАТО, предаде репортер на  Радио „Фокус“ – Бургас . По думите му операциите в района ще продължат, тъй като е необходимо натрупване на знания за морето, каквото не всички към момента притежават. „Имам много добри спомени от учението „Бриз“, което проведохме през лятото. Този път доведох различни кораби, с различни командири. Уверен съм, че те ще оценят възможността да се увеличи взаимодействието с другите кораби. Сигурен съм, че не всеки от тях е имал възможността да изпълнява противоминни операции в Черно море, а това е важен опит, тъй като във всеки морски басейн има различни условия“, каза също кап. Магински. Той добави, че до края на годината няма да има други учения в Черно море, като такива се очакват догодина. „За щастие, Черно море е много по-спокойно от Средиземно. Нашата роля тук е да сме сигурни, че то ще остане мирно и стабилно, а по този начин ще осигурим спокойствието на корабоплаването“, допълни още кап. II ранг Франк Магински. \r\nМария ГЕОРГИЕВА", "date": "2018.11.12", "title": "Кап. Франк Магински, командир на Втората постоянна противоминна група на НАТО: Черно море е от много важно за НАТО от стратегическа гледна точка"}
{"url": "http://www.focus-news.net/news/2018/11/12/2589314/sliven-20-godishen-mladezh-e-zadarzhan-za-napadenie-na-mazh-s-bradva-sled-skandal-v-selo-gradets.html", "text": "20-годишен младеж е задържан за нападение на мъж с брадва след скандал в село Градец. Това съобщиха от  ОДМВР - Сливен . Служители на РУ - Котел са задържали младежа за причиняване на телесна повреда. На 11 ноември в 19.22 часа е получен сигнал от 44-годишен жител на село Градец, че на улица „Димитър Ганев“ трима мъже са предизвикали скандал, при който 32-годишен мъж е ударен с брадва по главата. Той е транспортиран до МБАЛ - Сливен и оставен за лечение. От проведените издирвателни действия за извършеното престъпление е задържан младеж с инициали С.К. на 20 години от същото село. По случая е образувано досъдебно производство.", "date": "2018.11.12", "title": "Сливен: 20-годишен младеж е задържан за нападение на мъж с брадва след скандал в село Градец"}
{"url": "http://www.focus-news.net/news/2018/11/12/2589316/shumen-84-godishna-zhena-e-pochinala-sled-kato-e-bila-blasnata-ot-lek-avtomobil-na-ul-saedinenie.html", "text": "84-годишна жена е починала, след като е била блъсната от лек автомобил на ул. „Съединение“. Това съобщиха от  ОДМВР-Шумен . На 10 ноември е бил приет сигнал за възникнал пътен инцидент на ул.“Съединение“ в Шумен. На място е бил насочен полицейски екип. Изяснено било, че водач на лек автомобил Мерцедес с шуменска регистрация блъснал 84-годишна жена, която пресичала по пътното платно. Пострадалата е откарана от водач за преглед в МБАЛ- Шумен. След преглед са установени  фрактури на череп, таз, лява ръка лява и дясна подбедрица и кръвоизлив на мозъка. Малко по-късно жената починала в болничното заведение. Водачът, Н.Х./49г./ с адрес във Варна бил тестван за алкохол, наличие не е установено. Образувано е досъдебно производство.", "date": "2018.11.12", "title": "Шумен: 84-годишна жена е починала, след като е била блъсната от лек автомобил на ул. „Съединение“"}
{"url": "http://www.focus-news.net/news/2018/11/12/2589318/plovdiv-zhena-e-bila-blasnata-na-peshehodna-pateka-ot-avtobus-ot-gradskiya-transport.html", "text": "Жена е била блъсната на пешеходна пътека от автобус от градския транспорт в Пловдив, съобщи за  Радио „Фокус“-Пловдив  говорителят на ОДМВР-Пловдив. Сигналът за пътния инцидент е получен около 11.20 ч. Жената е била блъсната на пешеходна пътека от моторното превозно средство на кръстовището между бул. „Васил Априлов“ и ул. „Любен Каравелов“. Все още няма информация за самоличността на пострадалата. Тя е транспортирана в болница, за да й бъде оказана спешна медицинска помощ. \r\nМария РУСЕВА", "date": "2018.11.12", "title": "Пловдив: Жена е била блъсната на пешеходна пътека от автобус от градския транспорт"}
{"url": "http://www.focus-news.net/news/2018/11/12/2589322/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Напрежението в двустранните отношения между Атина и Анкара, спорният въпрос за създаването на косовската армия и продължаващите обсъждания за корекция на границата със Сърбия, както и придвижването на процеса на преговори за македонското членство в ЕС са част от основните теми в балканския печат. \r\n***  Македония започва подготвителния преглед на Глава 24 от преговорния процес за членство в Европейския съюз - „Правосъдие, свобода и сигурност\", съобщава първият скопския вестник -  „Нова Македония“ . \r\nСкопската делегация в Брюксел оглави вицепремиерът по европейските въпроси Буяр Османи, в качеството си на главен преговарящ и ръководител на държавната делегация за преговори с ЕС. Както информират от кабинета на вицепремиера, по време на посещението Османи ще проведе и неофициална среща с представители на работната група към Съвета на ЕС за Западните Балкани и работна си среща с комисаря по разширяването и политиката на съседство Йоханес Хан. \r\nМакедонската делегация ще остане в Брюксел в продължение на три дни, в рамките на които експертни екипи ще разглеждат европейското законодателство, които се отнасят до темите от Глава 24.   \r\nОт редакцията припомнят, че до края на годината трябва да бъде направен преглед на още три глави от – 3, 5 и 32, съответно „Свобода на услугите“, „Обществени поръчки“ и „Финансов контрол“. \r\n***  Министърът на отбраната на Турция Хулиси Акар представи карти на либийското правителство в опит да покаже, че Гърция се опитва да навлезе в континенталния шелф на страната, съобщава електронното издание на атинския ежедневник  Kathimerini , като се позовава на публикация в турския вестник  Yeni Safak . \r\nВ доклада Гърция е обвинена в „кражба на Изключителната икономическа зона (ИИЗ) на Либия“. Турското издание прилага две карти, за които се твърди, че Акар е показал на либийските правителствени служители. \r\nСпоред една от картите, нито Кипър, нито Крит оказват влияние върху морските зони, което означава, че може да има морски граници между Турция и Либия. Този сценарий пренебрегва съществуването на гръцкия континентален шелф в Източното Средиземноморие, подчертават от редакцията на атинския всекидневник. \r\nПо време на неотдавнашното си посещение в Триполи Акар заяви, че Гърция експлоатира нестабилността, която последва свалянето на Муамар Кадафи, с цел да се узурпира голяма част от либийския континентален шелф, нещо, което съгласно думите на военния министър на Анкара, Гърция прави и спрямо Турция. \r\n***  Министър-председателят на Косово Рамуш Харадинай заяви, че бъдещата армия на страната ще изпълнява задачите си „на юг и на север“, отбелязва електронното издание на белградския ежедневник  Danas .  \r\nХарадинай подчерта, че е важно всички общности в Косово да бъдат част от армията и увери, че основната й задача ще бъде защитата на страната. „Създаването на армия не бива да бъде обвързвано с дати. Това е процес, който отнема десетки години. Формирането на косовската армия няма да се състои на 28 ноември (Ден на албанското знаме – бел. р.), но може да се случи преди или след тази дата.  \r\nПо въпроса за трансформирането на Косовските сили за сигурност (КСС) в армия се изказа и държавният секретар в Министерството на отбраната на Германия Томас Цилберхорн. „Косово не е признато от всички и затова въпросът е спорен. Ето защо е важно да се подчертае, че в инициативата за приемане на закона, представен в парламента, няма концепция за време. Гледам на не като на началото на процеса на трансформация, който ще продължи през следващите 10 години. През този период всички спорни въпроси трябва да бъдат решени\", подчерта Зилберхорн, визирайки приетия миналия месец Закон за трансформацията на КСС в армия. Актът не бе подкрепен от депутатите на „Сръбска листа“. \r\n***  Водещият прищински ежедневник  Koha Ditore  публикува статия, в която цитира западни източници, според които противопоставянето на идеята за териториален обмен между Косово и Сърбия прави постигането на споразумение невъзможно, и че непроменената позиция на германското правителство срещу подобна перспектива остава основна пречка в тази посока.  \r\nСпоред изданието има и други западни страни, които се противопоставят на промените на границите, включително Великобритания, но основният проблем е, че огромното мнозинство от косовските политически партии също са против корекцията. В резултат на това западните дипломати подчертават необходимостта споразумението между Косово и Сърбия да получи широка подкрепа в съответните общества. „Ние осъзнахме, че само подписът на (президента на Косово Хашим) Тачи не е достатъчен... виждаме, че той няма достатъчно подкрепа за това споразумение\", коментира западен дипломат, цитиран от изданието. \r\n***", "date": "2018.11.12", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/11/12/2589319/elka-dimova-zam-kmet-na-dobrich-na-9615-e-izpalnenieto-na-sobstvenite-prihodi-na-obshtinata-kam-kraya-na-mesets-oktomvri.html", "text": "96.15% е изпълнението на собствените приходи на Общината към края на миналия месец. Това показват обобщени данни към 31 октомври, съобщи зам.-кметът с ресор „Финанси и общинска собственост“ Елка Димова, предаде кореспондент на  Радио „Фокус” – Варна . При 20 895 000 лв. план за годината са изпълнени 20 091 000 лв. Данъчните приходи са изпълнение на 97.87%, общинските такси – на 91.26% и постъпленията от продажба на нефинансови активи – на 114.48%. Данъчните приходи са 6 988 000 лв., приходите от общински такси – 6 754 000 лв. и приходите от постъпления на нефинансови активи – 2 999 000 лв.  \r\nЖулиета НИКОЛОВА", "date": "2018.11.12", "title": "Елка Димова, зам.-кмет на Добрич: На 96.15% е изпълнението на собствените приходи на Общината към края на месец октомври"}
{"url": "http://www.focus-news.net/news/2018/11/12/2589320/nova-makedoniya-makedoniya-zapochva-podgotvitelniyat-pregled-na-glava-24-ot-pregovorniya-protses-za-makedonskoto-chlenstvo-v-es.html", "text": "Македония започва подготвителния преглед на Глава 24 от преговорния процес за членство в Европейския съюз - „Правосъдие, свобода и сигурност\", съобщава първият скопския вестник -  „Нова Македония“ . \r\nСкопската делегация в Брюксел оглави вицепремиерът по европейските въпроси Буяр Османи, в качеството си на главен преговарящ и ръководител на държавната делегация за преговори с ЕС. Както информират от кабинета на вицепремиера, по време на посещението Османи ще проведе и неофициална среща с представители на работната група към Съвета на ЕС за Западните Балкани и работна си среща с комисаря по разширяването и политиката на съседство Йоханес Хан. \r\nМакедонската делегация ще остане в Брюксел в продължение на три дни, в рамките на които експертни екипи ще разглеждат европейското законодателство, които се отнасят до темите от Глава 24.   \r\nОт редакцията припомнят, че до края на годината трябва да бъде направен преглед на още три глави от – 3, 5 и 32, съответно „Свобода на услугите“, „Обществени поръчки“ и „Финансов контрол“.  Тереза Герова", "date": "2018.11.12", "title": "„Нова Македония“ (Македония): Започва подготвителният преглед на Глава 24 от преговорния процес за македонското членство в ЕС"}
{"url": "http://www.focus-news.net/news/2018/11/12/2589328/burgas-konkursat-da-ukrasim-burgas-startira-na-15-noemvri.html", "text": "Тази година традиционният общинският конкурс „Да украсим Бургас“ стартира от 15 ноември. Това съобщиха от пресцентъра на Община Бургас. „Условието за участие е да удостоверите със снимка или кратко видео, че сте допринесли за цялостното празнично настроение чрез направата на атрактивна коледна украса, поставена на  външни фасади на офиси, магазини, блокове и обществени сгради в Бургас“, уточниха от Общината. „Нека тази Коледа украсим Бургас в светлина!“ е мотото на новото издание на традиционния конкурс. Той се организира за 12-ти път в навечерието на коледните празници. Крайният срок за участие е 15 декември, събота.  \r\nЦелта е да се поощри  креативността и личната инициатива на бургазлии. Ваучери за посещение на остров Света Анастасия и археологически комплекс „Акве Калиде“ през новата 2019 година са част от наградите, които очакват финалистите. За класираните на призови места ще има и ръчно изработени сувенири от Общинско предприятие „Морски знаци“, както и новият луксозен календар на Община Бургас за 2019-та. В „Да украсим Бургас“ могат да участват блокове, институции, болнични заведения, частни домове, офиси, търговски обекти, образователни заведения и др.  \r\nЗаписването е лесно и включва само две стъпки – снимки и видео на украсеното място се изпращат на е-мейл: media@burgas.bg, съпътствани с име, телефон за връзка и точен адрес на автова. Предложенията се приемат до 15 декември, събота. След това комисия ще разгледа, оцени и класира най-добрите коледни украси в града и ще разпредели наградите.", "date": "2018.11.12", "title": "Бургас: Конкурсът „Да украсим Бургас“ стартира на 15 ноември"}
{"url": "http://www.focus-news.net/news/2018/11/12/2589324/burgas-bivshata-treta-poliklinika-predlaga-spetsifichni-uslugi-v-oblastta-na-sportnata-meditsina.html", "text": "Медицински център III (бившата Трета поликлиника) на бул. „Демокрация“ предлага специфични услуги в областта на спортната медицина. Там се извършват задължителни начални, периодични и предсъстезателни медицински прегледи на лица, упражняващи физическо възпитание и спорт, съобщиха от  Община Бургас . Ето повече подробности за някои от предлаганите услуги: \r\n- Обхващане, картотекиране, създаване на медицински досиета на спортистите от всички спортни клубове, регистрирани на територията на община Бургас; \r\n- Осигуряване на медицинска обезпеченост на всички спортни и обществени прояви, организирани и проведени на територията на общината; \r\n- Издава необходимите документи, съгласно изискванията на Наредба 8 от 18.03.2005 г., за задължителни начални, периодични и предсъстезателни медицински прегледи на лица, упражняващи физическо възпитание и спорт; \r\n- Осигурява на картотекираните състезатели при необходимост консултация с кардиолог, травматолог, невролог или специалист по физикална рехабилитационна медицина; \r\n- Предоставя висококачествени физиотерапевтични и рехабилитационни процедури – електротерапия, магнитотерапия, ултразвукова терапия, светлолечение, лечение с УВЧ, ЛФК на картотекираните спортисти; \r\n- По договор с Община Бургас предоставя десет допълнителни процедури (рехалилитация) на деца, страдащи от ДЦП и Сколиоза.", "date": "2018.11.12", "title": "Бургас: Бившата Трета поликлиника предлага специфични услуги в областта на спортната медицина"}
{"url": "http://www.focus-news.net/news/2018/11/12/2589325/varna-18-godishen-mladezh-poluchi-prisada-ot-18-godini-zatvor-za-grabezh-i-opit-za-ubiystvo.html", "text": "18-годишен младеж получи присъда от 18 години затвор за грабеж и опит за убийство. Това съобщиха от пресцентъра на  Апелативна прокуратура - Варна . 18 години лишаване от свобода при строг режим ще изтърпява обвиняемият Стивън Ст. за грабеж на 30 цигари от владението на свой съселянин, придружен с опит за убийството му. С присъдата си Добричкият окръжен съд е уважил напълно гражданските искове за имуществените вреди на наследниците на пострадалия, който в хода на досъдебното производство е починал.  \r\nСлед изпито значително количество алкохол на 12 август 2017 г. Стивън решил да извърши грабеж на възрастния си съселянин С.В. До дома му стигнал придружен с още двама жители на селото. На няколко пъти 18-годишният влизал в дома на почти 80-годишния мъж, нарочен да бъде ограбен. Старецът усетил влизането в къщата си на неканения „гост“, взел дървен сап и дори успял да отблъсне нападението на 18-годишния Стивън.  \r\nНа поредния опит да ограби възрастния човек, който живеел самотен, подсъдимият навил тениска на главата си, за да не бъде разпознат. После с дървен прът отново влязъл в къщата, но след като старецът му нанесъл удар, Стивън махнал тениската от главата си и с удари с юмруци и ритници избутал в стаята жертвата си. Там зверският побой по главата и цялото тяло на стареца продължил. След побоя 18-годишният взел от масата две кутии цигари, едната от които била полупразна, и напуснал дома на ограбения. Стойността на отнетото възлиза на 7,35 лева. \r\nНа сутринта старецът бил открит в безпомощно състояние от своя брат. Настанен бил в МБАЛ – Добрич. Назначената по делото съдебномедицинска експертиза установила, че 18-годишният подсъдим му е причинил черепно-мозъчна травма, разкъсно-контузни рани, а множеството удари са били нанасяни със значителна сила. Благодарение на лекарите старецът бил спасен, но година по-късно починал.  \r\nОсъденият за грабежа, придружен с опита за убийство, въпреки младата си възраст е осъждан. Срещу него се водят и  други неприключили досъдебни производства.  \r\nПрисъдата на Добричкия окръжен съд подлежи на протест и обжалване пред Апелативния съд във Варна.", "date": "2018.11.12", "title": "Варна: 18-годишен младеж получи присъда от 18 години затвор за грабеж и опит за убийство"}
{"url": "http://www.focus-news.net/news/2018/11/12/2589321/aktsenti-v-predavaneto-sofiyska-tribuna-po-radio-fokus.html", "text": "Днешното издание на предаването „Софийска трибуна“, продукция на Столичната организация на БСП, която се излъчва на честотите на софийската програма на  Радио „Фокус“ , е посветено на българите във и извън страната. Ще чуем гласа на младите социалисти, от които ще разберем кои са най-големите предизвикателства и трудности, пред които се изправят младежите както в столицата, така и в цялата страна. Защо все повече млади българи заменят родината си за „чужбината“, назовавана с имената на различни държави? За демографската картина в страната, за вижданията и алтернативите на младите социалисти по темата ще разговаряме с младежите от Софийската организация на БСП: Петко Димитров, председател на МБСП - София, Надежда Христова и Мина Кутева, зам.-председатели на МБСП - София и Руслан Тодоров, новопостъпил член в МБСП - София.  \r\nТези и още теми – в предаването „Софийска трибуна“ от 17.00 часа на честотите на софийската програма на Радио „Фокус“ с водещ Веселка Иванова.", "date": "2018.11.12", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2018/11/12/2589323/dobrich-detskiyat-hor-maestro-zahari-mednikarov-obyavyava-priem-za-bezplatno-obuchenie-na-detsa.html", "text": "Детският хор „Маестро Захари Медникаров“ при Община Добрич обявява прием за безплатно обучение на деца от 6 до 11 г.. Това съобщиха от пресцентъра на  Общината . Прослушването се извършва всеки четвъртък от 17.00 до 19.00 часа в Хоровата школа на ул. „Славянска“ 7. За контакти: Росица Дурмушлийска, диригент - 0896496401, Мария Славова, преподавател - 0898321455, e-mail - hormednikarov@abv.bg, както и на страницата във Фейсбук.", "date": "2018.11.12", "title": "Добрич: Детският хор „Маестро Захари Медникаров“ обявява прием за безплатно обучение на деца"}
{"url": "http://www.focus-news.net/news/2018/11/12/2589326/dzhumhuriet-moodys-predupredi-za-vatreshnopoliticheski-riskove-4-darzhavi-vklyuchitelno-i-turtsiya.html", "text": "Международната рейтингова агенция Moody’s отправи директни сериозни предупреждения към четири държави – Турция, Италия, Бразилия и Аржентина, пише вестник  „Джумхуриет” . Като причина се посочват „осезателните вътрешнополитически рискове” в тези страни. Конкретно се прогнозира, че през 2019 година във въпросната „четворка” са възможни „сериозни проблеми и отслабване” в резултат на забавяне на икономическия ръст; увеличаване на стойността на фондовете; затягане на условията за ликвидността; както и волатилността на пазарите”. Отбелязва се въздействието на търговските, политическите и геополитическите рискове на фона на увеличаването на напрежението между САЩ и Китай, посочва още „Джумхуриет”.  Георги Димов", "date": "2018.11.12", "title": "„Джумхуриет”:  Moody’s предупреди за „вътрешнополитически рискове” 4 държави, включително и Турция"}
{"url": "http://www.focus-news.net/news/2018/11/12/2589327/burgas-elektronna-platforma-predlaga-v-realno-vreme-polezna-informatsiya-za-gradskiya-transport.html", "text": "Общинският превозвач „Бургасбус“ ЕООД информира, че от днес, 12 ноември, всички жители и гости на Бургас могат да ползват интернет платформата  www.a2b.burgasbus.com. Тя дава възможност за достъп в реално време до полезна информация за градския транспорт през електронни устройства с операционна система Андроид и Уиндоус. Това съобщиха от пресцентъра на  Община Бургас . Така през мобилния телефон вече може да бъде съставенжелан маршрут, да се следят изпълняваните линии и преминаващи през спирките превозни средства, както и местоположението на движещите се автобуси и тролейбуси на „Бургасбус“ ЕООД. На електронните табла по спирките се вижда информация кога идва следващият автобус. Новото приложение дава възможност да се следят и още три автобуса след него, движещи се по маршрута. До края на тази година платформата ще бъде в тестов режим и е възможно понякога да не сработва по най-добрия начин. Ще бъдат положени всички усилия тя да придобие завършена функционалност. Стикери с настоящата информация и QR код за вход към платформата са залепени във всички превозни средства, обслужващи градската транспортна схема, и в касовите салони на „Бургасбус“.", "date": "2018.11.12", "title": "Бургас: Електронна платформа предлага в реално време полезна информация за градския транспорт"}
{"url": "http://www.focus-news.net/news/2018/11/12/2589331/sliven-74-godishna-zhena-ot-grad-nova-zagora-e-stanala-zhertva-na-telefonna-izmama-sas-sumata-ot-8000-lv.html", "text": "74-годишна жена от град Нова Загора е станала жертва на телефонна измама. Това съобщиха от  ОДМВР - Сливен . На 9 ноември след телефонно обаждане от мъж, който се е представил за полицейски служител, жената е била въведена в заблуждение, че помага на органите на реда за залавяне на престъпна група. Въвлечена в измамната схема тя е хвърлила от балкона на жилището си сумата от 8000 лева и златни накити. По случая е образувано досъдебно производство.", "date": "2018.11.12", "title": "Сливен: 74-годишна жена от град Нова Загора е станала жертва на телефонна измама със сумата от 8000 лв."}
{"url": "http://www.focus-news.net/news/2018/11/12/2589333/predsedatelyat-na-abv-rumen-petkov-tryabva-da-vazstanovim-satrudnichestvoto-si-s-livan-v-oblasti-kato-obrazovanie-turizam-promishlenost-i-selsko-stopanstvo.html", "text": "По време на моето посещение в Ливан, коментирахме и с образователното им министерство и с министър-председателя Харири няколко стратегически сектора на взаимоотношения между нашите две държави, които трябва да получат своя тласък. Първата стъпка е възстановяването на обучителните програми, с което нашите висши учебни заведения са готови и още през този месец те ще могат да ги презентират в столицата на приятелската нам държава. Това заяви по време на откриването на Втория ливано-български бизнес форум председателят на АБВ Румен Петков, съобщиха от пресцентъра на  ПП АБВ . „В сферата на икономиката, селското стопанство, строителството и в проучването и добива на нефт и газ България има много сериозни традиции в Ливан. Аз съм уверил и премиера Харири, че нашата експертиза е на разположение на Ливанската република и заедно нашите две държави могат да направят много сериозни и краткосрочни и дългосрочни стъпки за развитието на отношенията  в целия регион“, допълни той.   \r\nПо време на събитието председателя на Ливанско-българския съвет и организатор на Втория ливано-български бизнес форум Ахмед Аладин поздрави председателят на АБВ Румен Петков за приноса му за подобряването на отношенията между България и Ливанската република, както и за съдействието му за презентирането на българските висши учебни заведения по време на образователния форум в Бейрут, който ще се проведе в средата на този месец.", "date": "2018.11.12", "title": "Председателят на АБВ Румен Петков: Трябва да възстановим сътрудничеството си с Ливан в области като образование, туризъм, промишленост и селско стопанство"}
{"url": "http://www.focus-news.net/news/2018/11/12/2589329/sport-novak-dzhokovich-zapochva-uchastieto-si-v-london.html", "text": "Световният номер едно Новак Джокович започва участието си на финалите на АТР в Лондон с двубой от група „Густаво Куертен“  срещу американеца Джон Иснър. Срещата помежду им е от 22:00 часа.  \r\nВ ранния двубой от групата Александър Зверев ще играе срещу Марин Чилич.", "date": "2018.11.12", "title": "Спорт: Новак Джокович започва участието си в Лондон"}
{"url": "http://www.focus-news.net/news/2018/11/12/2589330/prezidentat-rumen-radev-e-na-poseshtenie-v-61-va-stryamska-mehanizirana-brigada-v-karlovo.html", "text": "Президентът и върховен главнокомандващ на Въоръжените сили Румен Радев е на посещение в 61-ва Стрямска механизирана бригада в Карлово, предаде репортер на  Радио „Фокус“-Пловдив . Той прие почетния строй, след което разгледа въоръжението на бригадата, и се качи на високопроходим самоходен зенитно-ракетен комплекс 9 Н33 „Оса“. След това Румен Радев поднесе цветя пред паметника на загиналите във войните, който се намира в поделението. В момента той разговаря с личния състав на елитната бригада.  \r\nПрезидентът е в Карлово по повод 100 години от края на Първата световна война. \r\nЦветана ТОНЧЕВА", "date": "2018.11.12", "title": "Президентът Румен Радев е на посещение в 61-ва Стрямска механизирана бригада в Карлово"}
{"url": "http://www.focus-news.net/news/2018/11/12/2589332/zam-ministar-denitsa-nikolova-shte-uchastva-v-sreshta-na-generalnite-direktori-po-gradska-politika-v-es.html", "text": "Заместник-министърът на регионалното развитие и благоустройството Деница Николова ще участва в среща на генералните директори по градска политика в ЕС и семинар по териториално сближаване и градска политика на 13 и 14 ноември във Виена, Австрия. Това съобщиха от пресцентъра на  Министерство на регионалното развитие и благоустройството . \r\nВ рамките на срещата по градска политика ще се разгледа текущото изпълнение на Градския дневен ред на ЕС и перспективите за неговото развитие след 2020 г. Очаква се да бъде взето и решение относно избора на град, който ще бъде домакин на Градския форум през 2019 г.  \r\nПо време на семинара ще бъдат дискутирани въпроси, свързани с бъдещето на териториалните и градски политики на европейско ниво и тяхното управление след 2020 г.", "date": "2018.11.12", "title": "Зам.-министър Деница Николова ще участва в среща на генералните директори по градска политика в ЕС"}
{"url": "http://www.focus-news.net/news/2018/11/12/2589334/veliko-tarnovo-nov-chetets-za-registrirane-na-patsienti-predstoi-da-bade-dostaven-v-mbal-d-r-dimitar-pavlovich-v-svishtov.html", "text": "Нов четец за регистриране на пациенти предстои да бъде доставен в свищовската болница. Това заяви във връзка със спекулациите с приема на пациенти в лечебното заведение и повредата на съществуващата техника директорът на МБАЛ „Д-р Димитър Павлович“ в града д-р Пламен Пелов. От Община Свищов увериха за  Радио „Фокус“  – Велико Търново , че  незабавно след констатиране на нарушенията в наличния четец за карти са предприети необходимите мерки и е заявена доставка на нов апарат. Забавянето идва от липсата на складова наличност. \r\nОт лечебното заведение пък посочиха, че за периода, в който болницата не разполага с четец, болничната информационна система „Гама консулт“ има функция, чрез която може пациентът да бъде регистриран ръчно от медицинската сестра в приемащото звено. Същото важи и за приема в Спешна помощ и всички отделения. Ръчното регистриране на пациентите е допустимо до момента, в който бъде доставен нов четец. Работата в МБАЛ няма да бъде нарушена. \r\nЛуиза ТРАНЧЕВА", "date": "2018.11.12", "title": "Велико Търново: Нов четец за регистриране на пациенти предстои да бъде доставен в МБАЛ „Д-р Димитър Павлович“ в Свищов"}
{"url": "http://www.focus-news.net/news/2018/11/12/2589335/narodniyat-predstavitel-ot-bsp-za-balgariya-rumen-georgiev-i-obshtinskiyat-savetnik-boris-tsvetkov-shte-provedat-priemna-za-grazhdani-na-13-noemvri.html", "text": "На 13 ноември от 15.00 до 17.00 часа народният представител от „БСП за България“ Румен Георгиев и общинският съветник Борис Цветков ще бъдат на разположение на софиянци в постоянната приемна на БСП - София на ул. „Леге“ 10, етаж 1. Това съобщиха от пресцентъра на  БСП - София . Желаещите може да се запишат предварително на телефон 02/987 20 86.", "date": "2018.11.12", "title": "Народният представител от „БСП за България“ Румен Георгиев и общинският съветник Борис Цветков ще проведат приемна за граждани на 13 ноември"}
{"url": "http://www.focus-news.net/news/2018/11/12/2589337/yordanka-fandakova-kmet-na-sofiya-do-2-godini-smyatam-che-vsyako-dete-nad-3-godishna-vazrast-shte-ima-myasto-v-detska-gradina-koyato-shte-bade-maksimalno-blizo-do-negoviya-rayon-na-zhiveene.html", "text": "До 2 години смятам, че всяко дете над 3-годишна възраст ще има място в детска градина, която ще бъде максимално близо до неговия район на живеене. Това каза кметът на София Йорданка Фандъкова, която провери новоизградената детска градина в кв. „Драгалевци\", предаде репортер на  Агенция „Фокус“ . „Огромните инвестиции са насочени към район „Витоша“. За тази година над 18 млн. лева сме инвестирали в строителство и модернизиране на детски градини и училища. За следващата година сме заложили в строителство на още 10 нови сгради. Това е сериозен ангажимент, ние имаме ясен план и до две години смятам, че всяко дете над 3-годишна възраст ще има място в детска градина, която ще бъде максимално близо до неговия района на живеене“, посочи тя.  \r\n„285 деца посещават вече разширената детска градина в кв. „Драгалевци“. През 2011 г. беше открита нова група, а сега още 4. На практика капацитетът на детската градина се удвои в сравнение с това, което беше преди“, обясни Фандъкова.  По думите ѝ в София се работи професионално. Фандъкова посочи, че образованието винаги е бил нейн специален приоритет. „Строителството на детските градини и добрата грижа за тях са в помощ за всяко едно семейство и всяко едно дете“, коментира тя. Според нея това се случва благодарение на работата и усилията на много хора. Фандъкова посочи, че Столична община води целенасочена политика и в резултат на което са изградени над 90 нови сгради на детски градини, включително две от тях се намират в кв. „Драгалевци“. Фандъкова посочи, че предизвикателство остават детските ясли, за това ще бъдат насочени активни инвестиции и при тях.", "date": "2018.11.12", "title": "Йорданка Фандъкова, кмет на София: До 2 години смятам, че всяко дете над 3-годишна възраст ще има място в детска градина, която ще бъде максимално близо до неговия район на живеене"}
{"url": "http://www.focus-news.net/news/2018/11/12/2589339/politsiyata-vav-frankfurt-na-mayn-blagodari-na-balgarski-razsledvashti-za-savmestnoto-neutralizirane-na-grupa-za-falshivi-dokumenti.html", "text": "Дирекцията на полицията във Франкфурт на Майн изказа благодарност в писмо до заместника на главния прокурор Иван Гешев за отличната работа на българския разследващ екип, участвал в съвместното разкриване и неутрализиране на организирана престъпна група за изготвяне и разпространение на неистински документи. Това съобщиха от пресцентъра на  Апелативна специализирана прокуратура . \r\nОсобена признателност в писмото е изразена за високия професионализъм на прокурор от Специализирана прокуратура, следовател от НСлС и служител в ГДБОП, участвали в следствените действия на българска територия. \r\nПрез юни 2018 г. български екип участва в съвместното разследване по линия на международната правна помощ и издадена Европейска заповед за разследване. \r\nБългарските колеги „се отзоваха образцово и в пълен обхват на молбата ни за правна помощ, както и повече от бързо осъществиха молбата за  обширни действия по разследването“, се казва в писмото. Като предпоставки за успешната съвместна работа се сочат енергичните действия, добрата подготовка и координираност в действията на българските разследващи. \r\n„Ще се радваме да работим с вас и в бъдеще“, уверяват от Дирекцията на полицията във Франкфурт на Майн.", "date": "2018.11.12", "title": "Полицията във Франкфурт на Майн благодари на български разследващи за съвместното неутрализиране на група за фалшиви документи"}
{"url": "http://www.focus-news.net/news/2018/11/12/2589340/plovdiv-80-godishnata-e-zhenata-koyato-be-blasnata-na-peshehodna-pateka-ot-avtobus-ot-gradskiya-transport.html", "text": "80-годишната е жената, която бе блъсната на пешеходна пътека от автобус от градския транспорт в Пловдив, съобщи за  Радио „Фокус“-Пловдив  говорителят на ОДМВР-Пловдив. Шофьорът е на 72 години. Тестван е за наличие на алкохол в кръвта, като резултатите са отрицателни. Движението в района на катастрофата - на кръстовище между бул. „Васил Априлов“ и ул. „Любен Каравелов“, е затруднено. То извършва се в една лента от Централна гара към бул. „Пещерско шосе“. Местопроизшествието е запазено, започва оглед от полицейски екип. \r\nМария РУСЕВА", "date": "2018.11.12", "title": "Пловдив: 80-годишната е жената, която бе блъсната на пешеходна пътека от автобус от градския транспорт"}
{"url": "http://www.focus-news.net/news/2018/11/12/2589341/biznes-info-makedoniya-harvatiya-smart-suveniri-izpolzvat-tehnologiyata-nfc.html", "text": "Серия от сувенири \"Историята на Хърватия\" използват технологията NFC, която предлага на туристите незабравимо пътешествие през историята на страната, предава  „Бизнес инфо“ , позовавайки се на хърватския сайт “Lider, където пише, че целта на тези уникални сувенири е да могат потребителите да получат допълнително съдържание чрез мобилните си устройства и да научат повече за Хърватия. Медиите предават, че всеки от сувенирите – мъжки, дамски и детски тениски, чанти, стъклени бутилки за вода, копринени връзки, шалове, има вграден NFC чип, който предоставя информация за мотива и е свързан с Уикипедия или друг уебсайт, че потребителят може да получи допълнителна информация за мотива, който е върху сувенирите, предава  Радио „Фокус“  в рубриката „Балкански туристически часовник“.  \r\n„Бизнес инфо“ коментира, че по този начин класическите сувенири се превръщат в инструмент за дигитален маркетинг, чрез който купувачът има достъп до цялата информация чрез своето умно устройство.", "date": "2018.11.12", "title": "„Бизнес инфо“ (Македония): Хърватия – смарт сувенири използват технологията NFC"}
{"url": "http://www.focus-news.net/news/2018/11/12/2589338/kyustendil-obshtestveniyat-posrednik-na-obshtinata-vasil-ivanov-shte-uchastva-v-mezhdunaroden-forum-za-zashtita-pravata-na-choveka-organizira-ot-ombudsmana-maya-manolova.html", "text": "Общественият посредник на Община Кюстендил ще участва в международен форум за защита правата на човека, организира от омбудсмана Мая Манолова. Това съобщи на пресконференция Васил Иванов, обществен посредник за Община Кюстендил, предаде репортер на  Радио „Фокус” – Кюстендил . Форумът е насрочен за 18 и 19 ноември в НДК. Той е под надслов „Защита на правата на човека – предизвикателства на балканското сътрудничество”. Регионалният форум е на омбудсманите от балканските страни.  \r\n„В него ще има два панела на участие. Първият е „Защита на правата на човека – предизвикателства на балканското сътрудничество”. В този панел ще говорят националният омбудсман Мая Манолова и Иджет Мемети, омбудсман на Република Македония, както и Томислав Дончев, вицепремиер на Република България”, каза Васил Иванов. По думите му във втория панел ще участват обществените посредници от България. Това е неформална среща на балканските омбудсмани, укрепване на регионалното сътрудничество на Балканите. Ще се проведат и други две дискусии, свързани с правата на човека и икономическите и социални права на гражданите. \r\nВенцеслав ИЛЧЕВ", "date": "2018.11.12", "title": "Кюстендил: Общественият посредник на Общината Васил Иванов ще участва в международен форум за защита правата на човека, организира от омбудсмана Мая Манолова"}
{"url": "http://www.focus-news.net/news/2018/11/12/2589336/ministar-vladislav-goranov-vsyako-kmetstvo-shte-ima-svoya-finansova-ramka-razpisana-ot-obshtinskite-kmetove.html", "text": "Постигнатите договорки са за увеличаване на контрола върху кметовете на кметства за спазване на действащото законодателство и ангажирането на кметовете на общини да разпишат финансова рамка за всяко едно кметство, когато предлагат бюджета на общината на Общинския съвет. Това каза финансовият министър Владислав Горанов на брифинг в Министерски съвет след среща с кметовете на кметства, предаде репортер на  Агенция „Фокус“.  „Конституцията определя основната единица на местното управление – Общината и Общинският съвет е представител на местната общност, това е местният парламент. Да поставяме под съмнение неговите функции и възможността да взима решения означава да поставим под съмнение Конституцията и логиката на местното самоуправление въобще“, коментира Горанов. „Това, което постигнахме днес, е разбирането, че с промени в законодателството ние ще увеличим отчетността на общинските кметове от гледна точка на ангажиментите към отделните кметства, без, разбира се, с това да отнемаме техните правомощия, които са разписани в закона. Но ще увеличим и правомощията на кметовете на кметства по отношение на активности на Общината, които се случват на територията на кметството, за което тези хора са се явили за избори и са приели конкретни ангажименти към местната власт“, разясни финансовият министър.  \r\nНа въпрос дали се отпускат допълнителни средства на определени общини, за да няма повече протести, той отговори: „В следващата година бюджетните отношения на държавния бюджет с общините нарастват с половин милиард, като една не малка част – около 120 милиона, са в частта, която зависи от местните общности. Това не са увеличения на трансфери, свързани с делегираните от държавата дейности. В този смисъл финансовата рамка между първо и второ гласуване на държавния бюджет не е поставена като тема за преразглеждане днес. Колегите поставиха проблеми, които не биха съществували, ако местите власти са в хармония  и синхрон“.  \r\nВесела АЛЕКСАНДРОВА", "date": "2018.11.12", "title": "Министър Владислав Горанов: Всяко кметство ще има своя финансова рамка, разписана от общинските кметове"}
{"url": "http://www.focus-news.net/news/2018/11/12/2589342/kmetovete-na-malkite-naseleni-mesta-dovolni-ot-razgovora-s-premiera-boyko-borisov-spirat-protestite.html", "text": "Доволни сме от срещата с премиера Бойко Борисов. Това каза пред журналисти кметът на град Калофер и председател на Национално сдружение на кметовете на малките населени места Румен Стоянов след среща при премиера Бойко Борисов, предаде репортер на  Агенция „Фокус“ .   Срещата е по покана на министър-председателя, като на нея бяха обсъдени исканията на кметовете на кметства, които настояват за самостоятелен бюджет и по-голяма независимост от големите общини. \r\n„Тази дългоочаквана среща премина при изключително добра атмосфера. Постигнахме добър резултат в първата част от исканията си – бюджетните рамки. Всяко населено място ще си има бюджетна рамка. Кметът на общината, както искахме, ще бъде длъжен да я изпълнява, според закона, който до седмица трябва да бъде изработен. Кметът ще взима участие и при контрола върху обществените поръчки. Това са най-важните неща, за които дойдохме“, обясни Стоянов. „Втората част от нещата , касаят прага за създаване на кметство“, коментира той и уточни, че ще има нова среща, на която ще присъства и Сдружението на общините. „Благодаря на правителството, че ни прие и изслуша, голяма част от проблемите, които имахме ще бъдат решени в бъдеще. Смятам, че това ще стане до максимум два- три месеца“, допълни Румен Стоянов.  „Към момента няма да протестираме. Доволни сме“, поясни той. Според него трябва да има „размахване на пръст“, защото докато не бъдат уреди промените в законодателството малките общини не могат да задължат големите да си вършат работата.  \r\n„Никакви политически цели не сме имали или сме подбудени от подобни искания. Не сме си позволи да питаме никой от колеги кой от коя партия е. Аз съм независим, подкрепен от БСП“, коментира Стояно и заяви, че не трябва сдружението да бъде политическо обвързано.  \r\nВесела АЛЕКСАНДРОВА", "date": "2018.11.12", "title": "Кметовете на малките населени места доволни от разговора с премиера Бойко Борисов, спират протестите"}
{"url": "http://www.focus-news.net/news/2018/11/12/2589344/ek-registratsiya-za-sreshtata-na-visoko-ravnishte-za-startirashtite-predpriyatiya.html", "text": "Европейската комисия организира в София среща на високо равнище, посветена на стартиращите предприятия в областта на високите технологии, припомнят от пресслужбата на  Представителството на ЕК в България . \r\nЧетвъртото издание на Startup Europe Summit ще бъде открито на 15 ноември (четвъртък) в Интер Експо Център от българския комисар по въпросите на цифровата икономика и общество Мария Габриел и кмета на столицата Йорданка Фандъкова. Реч ще произнесе и министър-председателят на България Бойко Борисов.  \r\nСред панелистите ще бъдат министър-председателите на Сърбия Ана Бърнабич, на бившата югославска република Македония Зоран Заев и на Черна гора Душко Маркович. Ще участва и вицепремиерът на Косово Енвер Ходжай и представители на редица други държави от ЕС и региона. \r\nВ рамките на събитието ще има церемония по подписването на съвместна Декларация за подсилване технологичните предприемачески среди в Централна и Източна Европа и Западните Балкани. Тазгодишната среща Startup Europe Summit ще бъде свързана с Програмата в областта на цифровите технологии за Западните Балкани, чието начало бе поставено по-рано тази година от Европейската комисия. Наред с това експерти от Европейската комисия ще представят напредъка в създаването на политики за цифровия единен пазар и действията за подпомагане на растежа на стартъпите и новите иновативни компании.", "date": "2018.11.12", "title": "ЕК: Регистрация за Срещата на високо равнище за стартиращите предприятия"}
{"url": "http://www.focus-news.net/news/2018/11/12/2589343/dzhumhuriet-parizh-oproverga-erdogan-po-sluchaya-s-kashogi-igrae-si-svoyata-politicheska-igra.html", "text": "Министърът на външните работи на Франция Жан-Ив льо Дриан оповести, че Париж не разполага с аудиозапис по случая с убийството на саудитския журналист Джамал Кашоги, пише вестник  „Джумхуриет” . В изявление по телевизията френският министър напомни думите на турския президент Реджеп  Тайип Ердоган, че Анкара е предоставила въпросния аудиозапис на Франция, Германия и Великобритания. „Ако Ердоган има сведения, които да ни даде, той трябва наистина да го направи и да ни ги предостави.”, обяснява Жан-Ив льо Дриан. \r\nСпоред публикация на „Евро Нюз”, френският министър е отговорил и на уточняващ въпрос: „Означава ли това, че Ердоган лъже?”. Този отговор  на Жан-Ив льо Дриан е не по-малко показателен: „Това означава, че при тази ситуация Ердоган има една игра, която той ще продължи да си играе.”. \r\nПреди това Ердоган лично оповести, че с турските аудиозаписи по случая от генералното консулство на Саудитска Арабия в Истанбул са били запознати и прослушани от представители на Германия, Франция, Великобритания, САЩ и самата Саудитска Арабия, посочва още „Джумхуриет”.  Георги Димов", "date": "2018.11.12", "title": "„Джумхуриет”: Париж опроверга Ердоган по случая с Кашоги: Играе си своята политическа игра"}
{"url": "http://www.focus-news.net/news/2018/11/12/2589348/pregled-na-mezhdunarodnite-novini-do-13-chasa-agentsiya-fokus.html", "text": "Силна експлозия е разтърсила афганистанската столица Кабул, предава руската информационна агенция  TACC , като се позовава на местни медии. \r\nСъгласно разпространената информация, инцидентът се е случил в района на училище. Обстоятелствата около взрива се изясняват. Няма постъпили данни за пострадали или жертви. \r\n***  Хорст Зеехофер обяви оттеглянето си от председателския пост на Християнсоциалния съюз (ХСС), съобщава водещото германско издание  Der Spiegel , като отбелязва, че към настоящия момент под въпрос остава и колко време още баварският политик ще изпълнява функциите си на федерален министър на вътрешните работи.  \r\nВ следобедните часове на деня премиерът на Бавария Маркус Зьодер ще представи министрите от новия си кабинет. Но фокусът на вниманието на германската общественост така или иначе ще бъде насочен към неговия предшественик, коментират от редакцията. \r\nВъв вечерните часове на неделя се състоя среща на ръководството на ХСС, на която Зеехофер обяви решението си да се оттегли от лидерския пост. Партията планира извънреден конгрес в началото на 2019 г. за избирането на нов председател на ХСС, който е част от управляващата в Берлин голяма коалиция. В медиите вече се появиха спекулации за възможното избиране на Манфред Вебер, председател на Европейската народна партия (ЕНП) и неин водещ кандидат за европейските избори през 2019 г.  \r\nОстава неясно колко време Зеехофер ще остане на поста федерален министър на вътрешните работи на Германия. Към настоящия момент няма направени официални изявления. Източници обаче разкриват, че в рамките на неделната среща на партийното ръководство Зеехофер е уверил, че „2019 г. ще бъде годината на обновяването на ХСС“.  \r\nОт редакцията припомнят, че Зеехофер трябваше да остане на ръководния пост в партията до края на следващата година. С оглед лошите резултатите на ХСС на последните избори за регионален парламент, решението му едва ли може да бъде определено като изненадващо. \r\n***  Международната рейтингова агенция Moody’s отправи директни сериозни предупреждения към четири държави – Турция, Италия, Бразилия и Аржентина, пише вестник  „Джумхуриет” . Като причина се посочват „осезателните вътрешнополитически рискове” в тези страни. Конкретно се прогнозира, че през 2019 година във въпросната „четворка” са възможни „сериозни проблеми и отслабване” в резултат на забавяне на икономическия ръст; увеличаване на стойността на фондовете; затягане на условията за ликвидността; както и волатилността на пазарите”. Отбелязва се въздействието на търговските, политическите и геополитическите рискове на фона на увеличаването на напрежението между САЩ и Китай, посочва още „Джумхуриет”. \r\n***  Разследване на Върховния съд на Испания е показало, че държавната компания „Дефекс“ е приемала подкупи и незаконни комисионни за 11 договора за доставка на военно оборудване на Саудитска Арабия, подписани в периода между 2005 г. и 2013 г., съобщава националният ежедневник  El Pais , като пояснява, че общата стойност на средствата възлиза на 48 милиона евро.  \r\nКомпанията е обект на проверка за поддържане на „систематичен модел на престъпно поведение\" в продължение на повече от две десетилетия. Пояснява се, че осем от сделките с Рияд са били за доставка на различни видове боеприпаси, а останалите три - за резервни части за бойните танкове AMX-30 на саудитската армия. \r\nРазследването срещу „Дефекс“, 51% от която е държавна собственост чрез холдинговото дружество СЕПИ (останалите 49% се контролира от частни оръжейни компании), е стартирано през 2014 г., когато властите са разкрили информация за подозрителна продажба на полицейско оборудване в Ангола. От намерени фактури става ясно, че допълнителните пари са били разпределени между държавните служители в африканската държава, испанските изпълнители и техните посредници. По-натам следователите са открили нередности в продажбата на отбранително оборудване за други страни, включително за Саудитска Арабия. \r\nУбийството на журналиста Джамал Ханоги в Генералното консулството на арабското кралство в Истанбул засили обществения натиск за спиране на продажбата на испански оръжия за Саудитска Арабия. Но премиерът Педро Санчес заяви пред Конгреса, че продажбите ще продължат с цел защита на „интересите на Испания\". \r\nОт редакцията припомнят, че „Дефекс“ към момента е в ликвидация. Ръководството й е обект на разследване за поддържането на „систематичен модел на криминално поведение“. \r\n***  Македония започва подготвителния преглед на Глава 24 от преговорния процес за членство в Европейския съюз - „Правосъдие, свобода и сигурност\", съобщава първият скопския вестник -  „Нова Македония“ . \r\nСкопската делегация в Брюксел оглави вицепремиерът по европейските въпроси Буяр Османи, в качеството си на главен преговарящ и ръководител на държавната делегация за преговори с ЕС. Както информират от кабинета на вицепремиера, по време на посещението Османи ще проведе и неофициална среща с представители на работната група към Съвета на ЕС за Западните Балкани и работна си среща с комисаря по разширяването и политиката на съседство Йоханес Хан. \r\nМакедонската делегация ще остане в Брюксел в продължение на три дни, в рамките на които експертни екипи ще разглеждат европейското законодателство, които се отнасят до темите от Глава 24.   \r\nОт редакцията припомнят, че до края на годината трябва да бъде направен преглед на още три глави от – 3, 5 и 32, съответно „Свобода на услугите“, „Обществени поръчки“ и „Финансов контрол“. \r\n***  Министърът на отбраната на Турция Хулиси Акар представи карти на либийското правителство в опит да покаже, че Гърция се опитва да навлезе в континенталния шелф на страната, съобщава електронното издание на атинския ежедневник  Kathimerini , като се позовава на публикация в турския вестник  Yeni Safak . \r\nВ доклада Гърция е обвинена в „кражба на Изключителната икономическа зона (ИИЗ) на Либия“. Турското издание прилага две карти, за които се твърди, че Акар е показал на либийските правителствени служители. \r\nСпоред една от картите, нито Кипър, нито Крит оказват влияние върху морските зони, което означава, че може да има морски граници между Турция и Либия. Този сценарий пренебрегва съществуването на гръцкия континентален шелф в Източното Средиземноморие, подчертават от редакцията на атинския всекидневник. \r\nПо време на неотдавнашното си посещение в Триполи Акар заяви, че Гърция експлоатира нестабилността, която последва свалянето на Муамар Кадафи, с цел да се узурпира голяма част от либийския континентален шелф, нещо, което съгласно думите на военния министър на Анкара, Гърция прави и спрямо Турция. \r\n***  Министър-председателят на Косово Рамуш Харадинай заяви, че бъдещата армия на страната ще изпълнява задачите си „на юг и на север“, отбелязва електронното издание на белградския ежедневник  Danas .  \r\nХарадинай подчерта, че е важно всички общности в Косово да бъдат част от армията и увери, че основната й задача ще бъде защитата на страната. „Създаването на армия не бива да бъде обвързвано с дати. Това е процес, който отнема десетки години. Формирането на косовската армия няма да се състои на 28 ноември (Ден на албанското знаме – бел. р.), но може да се случи преди или след тази дата.  \r\nПо въпроса за трансформирането на Косовските сили за сигурност (КСС) в армия се изказа и държавният секретар в Министерството на отбраната на Германия Томас Цилберхорн. „Косово не е признато от всички и затова въпросът е спорен. Ето защо е важно да се подчертае, че в инициативата за приемане на закона, представен в парламента, няма концепция за време. Гледам на не като на началото на процеса на трансформация, който ще продължи през следващите 10 години. През този период всички спорни въпроси трябва да бъдат решени\", подчерта Зилберхорн, визирайки приетия миналия месец Закон за трансформацията на КСС в армия. Актът не бе подкрепен от депутатите на „Сръбска листа“. \r\n***", "date": "2018.11.12", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/11/12/2589347/53-protseduri-s-evropeysko-finansirane-na-stoynost-nad-11-mlrd-leva-shte-badat-obyaveni-prez-2019-g.html", "text": "53 процедури за набиране на проектни предложения на стойност близо 1.150 млрд. лева ще бъдат обявени през следващата година по програмите, съфинансирани от  Европейските структурни и инвестиционни фондове. Това стана ясно по време на заседание на Съвета за координация на управлението на средствата от ЕС (СКУСЕС) към Министерския съвет, на което бяха приети индикативните годишни работни програми за 2019 г., съобщиха от  Правителствената информационна служба .  \r\nКъм момента по програмите са обявени 408 процедури за набиране на проектни предложения на стойност 17,996 млрд. лева, договорени са над 14.5 млрд. лева или над 62,5 % от общия бюджет. До бенефициентите са достигнали над 25,3% от  бюджета на всички програми или близо 6 млрд. лева.  \r\nСледващата година ще е особено важна, успоредно с изпълнението на настоящия програмен период, ще стартираме подготовката за следващия. Това заяви заместник министър-председателят Томислав Дончев в рамките на председателствано от него заседание на СКУСЕС. По думите му от изключително значение за подобряване на ефективността на европейските средства е да се осигури максимална синергия както между отделните програми, така и по отношение на предвидените в тях процедури. \r\nИндикативните годишни работни програми на Управляващите органи са качени в публичния модул на Информационната система за управление и наблюдение на средствата от ЕС   и могат да бъдат изтеглени от  .", "date": "2018.11.12", "title": "53 процедури с европейско финансиране на стойност над 1.1 млрд. лева ще бъдат обявени през 2019 г."}
{"url": "http://www.focus-news.net/news/2018/11/12/2589345/vitseprezidentat-iliyana-yotova-balgarskite-universiteti-ne-se-reklamirat-dostatachno-pred-studentite-v-nashite-diaspori-v-chuzhbina.html", "text": "Българските университети не се рекламират достатъчно сред бъдещите студенти от диаспорите ни в чужбина. Това заяви преди среща с обучаващи се по Постановлението на Министерски съвет № 103 в Икономическия университет във Варна вицепрезидентът Илияна Йотова, предаде репортер на  Радио „Фокус“ – Варна . Тя коментира, че у нас студентите от българските диаспори в чужбина са общо 2000, но съществен проблем е недостатъчната информираност за възможностите, които предлагат учебните заведения. Според вицепрезидента страната ни трябва да положи усилия за популяризирането на различните програми за допълнително обучение и магистратури, във висшите училища пред младежи от Украйна, Молдова, Сърбия, Албания, Казахстан и Македония. Илияна Йотова добави, че срещата във Варна е първата от встъпването й в длъжност като вицепризидент със студенти, които учат по 103-то постановление на Министерски съвет.  \r\n„Неслучайно избрах Варна, защото от тук дойде и първата покана. Искам до науча първо как разбраха тези млади хора за тези университети, какво ги накара да учат в България, как виждат перспективата си след завършването, имат ли предложения за работа, свързват ли бъдещето си с оставане в страната“, допълни тя и припомни, че през лятото е провела друга среща с български студенти, на която те са дали оценка за протичането на Българското европредседателство. „За мое най-голямо удовлетворение видях срещу себе си едни млади хора с много критично, но и с много позитивно мислене. Ще направим и среща със студенти от българските диаспори, които учат и в западните университети. Най-накрая всичко, което чуем, ще обобщим и ще предадем на съответните институции от изпълнителната власт“, добави Илияна Йотова. Тя допълни, че тази година квотите за обучаващи се по Постановлението на Министерски съвет с номер 103 са се увеличили поради завишения интерес от страна на българските диаспори. „Само преди месец аз обиколих доста от българските села с компактно население в Болград и Одеса, но разгласата там не е достатъчна“, коментира още вицепрезидентът. \r\nДиана СТОЕВА", "date": "2018.11.12", "title": "Вицепрезидентът Илияна Йотова: Българските университети не се рекламират достатъчно пред студентите в нашите диаспори в чужбина"}
{"url": "http://www.focus-news.net/news/2018/11/12/2589346/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.11.12", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/11/12/2589349/blagoevgrad-knigata-ivail-tsar-shte-bade-predstavena-v-gradskata-hudozhestvena-galeriya-na-13-noemvri.html", "text": "Историческият роман „Иваил цар“ ще бъде представен в Градска художествена галерия. Това съобщиха от пресцентъра на  Община Благоевград . Книгата, чиито автор е Стоян Николов -Торлака, ще бъде презентирана пред публиката в областния град на 13 ноември от 18:00 часа.  \r\nРоманът представя факти от Средновековието, свързани с управлението на цар Ивайло - войн, пълководец и монарх. Разказва за време, изпълнено с много битки, запомнящо се, противоречиво, вдъхновяващо. \r\nПо време на представянето, освен автора на книгата, ще присъстват още две двама души от екипа, работил по романа, които са именно от Благоевград. Кориците на двете части на романа са дело на художничката Гергана Грънчарова, а коректор е д-р София Мицова от Югозападен университет \"Неофит Рилски\".", "date": "2018.11.12", "title": "Благоевград: Книгата „Иваил цар“ ще бъде представена в Градската художествена галерия на 13 ноември"}
{"url": "http://www.focus-news.net/news/2018/11/12/2589350/varna-zhitelite-na-oblastta-se-otoplyavat-predimno-na-tvardo-gorivo-i-s-elektroenergiya.html", "text": "Жителите на Варна и областта се отопляват предимно на твърдо гориво и с електроенергия. Това установи репортерска проверка на  Радио „Фокус“ – Варна . Данните за отпуснатите помощи за отопление през последния отоплителен сезон показват, че жителите на Варна и областта се отопляват предимно на твърдо гориво и с електроенергия, като в малките населени места в региона се отопляват основно на твърдо гориво, а в града – основно с електроенергия. Социалната дирекция във Варна е отпуснала и помощи за отопление с топлоенергия и природен газ, но те са значително по-малко на брой. За предстоящия отоплителен сезон тенденцията се запазва, но е увеличен общият брой на подадените молби-декларации за отпускане на целева помощ за отопление. В социалните дирекции във Варна са приети 3 743 молби-декларации за отпускане на целева помощ за отопление. И тази година най-голям е относителният дял на лицата и семействата, които кандидатстват за целеви помощи за отопление с твърдо гориво, както и за помощ за отопление с ел. енергия. Сравнително по-малко на брой са постъпилите молби-декларации за отпускане на целева помощ за отопление с топлоенергия и природен газ. \r\nМарияна ВАЛЕНТИНОВА", "date": "2018.11.12", "title": "Варна: Жителите на областта се отопляват предимно на твърдо гориво и с електроенергия"}
{"url": "http://www.focus-news.net/news/2018/11/12/2589351/afp-za-parvi-pat-ot-osem-godini-nasam-na-razdeleniya-ostrov-kipar-sa-otvoreni-dva-novi-gkpp.html", "text": "За първи път от осем години насам на разделения остров Кипър бяха открити два нови гранични контролно-пропускателни пункта, предава  AFP , като подчертава, че събитието е последно от поредица усилия за постигането на компромис между двете държави на острова. \r\nДесетки хора от южната част на Кипър преминаха през източния граничен пункт „Дериния“ покрай мироопазващите сили на ООН в северната част на острова. В същото време в северозападната част на средиземноморския остров заработи ГКПП „Лефка“ или „Аплици“. Тереза Герова", "date": "2018.11.12", "title": "AFP: За първи път от осем години насам на разделения остров Кипър са отворени два нови ГКПП"}
{"url": "http://www.focus-news.net/news/2018/11/12/2589353/aleksandar-aleksandrov-sayuz-na-zarnoproizvoditelite-vidin-rekoltata-ot-rapitsa-v-oblastta-e-komprometirana.html", "text": "Реколтата от рапица във Видинска област е компрометирана, каза за  Радио „Фокус“ – Видин  Александър Александров, председател на Съюза на земеделските производители във Видин. Той посочи, че сушата е нанесла огромни щети на зърнопроизводителите. „Рапицата не е поникнала и не очакваме реколта от засетите площи с тази култура. При пшеницата също очакваме загуби около 10%. Не сме приключили есенната оран, може да се каже, че близо 90% от площите не са изорани, а това ще окаже влияние и при засаждане на пролетните култури“, допълни Александров. Той обясни, че засушаването във Видинска област е от края на месец август. „Слабите валежи, които паднаха, нямаха никакво стопанско значение“, заяви земеделският производител. \r\nАнна ЛОЗАНОВА", "date": "2018.11.12", "title": "Александър Александров, Съюз на зърнопроизводителите – Видин: Реколтата от рапица в областта е компрометирана"}
{"url": "http://www.focus-news.net/news/2018/11/12/2589354/sofiya-golyamo-kolichestvo-marihuana-e-izzeto-pri-proverka-na-chasten-imot-v-selo-kostenets.html", "text": "Голямо количество марихуана е иззето при проверка на частен имот в село Костенец. Това съобщиха от  ОДМВР - София . Полицейската операция за противодействие на наркоразпространението е проведена на 11 ноември от криминалисти от ОДМВР - София и РУ- Костенец. В хода на акцията била извършена проверка на частен имот в с. Костенец. На втория етаж на къщата, обитаван от криминално проявен и осъждан мъж на 33 години, полицейските служители открили и иззели, както следва: пластмасов контейнер с вместимост 3.3 литра, наполовина пълен със суха тревиста маса, реагираща на канабис; друг пластмасов контейнер с поставени в него шест полиетиленови плика със суха тревиста маса канабис; шест кашона с различна форма и големина, съдържащи множество сухи стръкове канабис; полиетиленов плик, съдържащ множество глави от суха тревиста маса канабис. На таванското помещение на къщата криминалистите попаднали на още незаконни „находки“- полиетиленов плик с поставени в него шест малки пликчета със суха тревиста маса канабис. Обитателят на адреса е задържан за срок до 24 часа. По случая е образувано досъдебно производство, пълното документиране на което продължава под наблюдението на Районна прокуратура - Ихтиман.", "date": "2018.11.12", "title": "София: Голямо количество марихуана е иззето при проверка на частен имот в село Костенец"}
{"url": "http://www.focus-news.net/news/2018/11/12/2589352/yordanka-fandakova-kmet-na-sofiya-v-yaslite-zapochnahme-po-usilena-investitsiya-prez-poslednite-nyakolko-godini-shte-prodalzhim-da-investirame-zashtoto-yaslenata-deynost-e-sotsialna.html", "text": "В яслите започнахме по-усилена инвестиция през последните няколко години, ще продължим да инвестираме, защото яслената дейност е социална. Това каза кметът на София Йорданка Фандъкова, която провери новоизградената детска градина в кв. „Драгалевци\", предаде репортер на  Агенция „Фокус“ . „За мен осигуряването на пълен достъп до детски градини и училища на територията на Столична община e задължително, за това се включихме и активно за намаляване на отпадането на ученици. Най-важен е първият етап - предучилищно образование, за това положихме максимални усилия децата над 3 години да имат места в детските градини“, обясни тя. Фандъкова поясни, че грижата за децата и майките се изразява в инвестиции в училища и детски градини. Тя заяви, че за 5 години са изградени 5 нови детски градини и са вложени над 6,5 млн. лв. само в район Витоша. Фандъкова посочи, че с предвидените нови инвестиции и строежа на още 5 нови детски градини, се надява, че ще бъде изпълнен планът за 2 години, с който ще се подсигури място за всяко едно дете в детска градина, в максимална близост до района, в който живее. По думите й това е голямо предизвикателство. „Независимо от увеличаващия се брой деца в София, ние успяваме да се погрижим и настина майките да бъдат спокойни за децата си“, изтъка още столичният кмет.", "date": "2018.11.12", "title": "Йорданка Фандъкова, кмет на София: В яслите започнахме по-усилена инвестиция през последните няколко години, ще продължим да инвестираме, защото яслената дейност е социална"}
{"url": "http://www.focus-news.net/news/2018/11/12/2589357/sofiya-82-godishna-zhena-ot-etropole-e-stanala-zhertva-na-telefonna-izmama.html", "text": "На 9 ноември около обяд в РУ- Етрополе бил подаден сигнал за измамена по телефона 82- годишна жена от същия град. Това съобщиха от пресцентър на  ОДМВР-София . В телефонен разговор с непознат възрастната жена била въведена в заблуждение, че съдейства за залавянето на телефонни измамници, в резултат на което доверчиво е оставила на оградата на имота си плик с всичките си спестявания в размер на 1000 евро и 280 лева. В резултат на незабавно предприетите оперативно- издирвателни действия полицейските служители бързо установили и задържали извършителя. Откритата у 45- годишния етрополец парична сума била върната на измамената жена. По случая е образувано досъдебно производство за извършено престъпление по чл. 209 от НК.  ОДМВР- София отново предупреждава: ПОЛИЦИЯТА НЕ ТЪРСИ ФИНАНСОВО СЪДЕЙСТВИЕ ОТ ГРАЖДАНИТЕ ЗА ИЗПЪЛНЕНИЕТО НА ФУНКЦИИТЕ СИ! \r\nПри получаване телефонно обаждане с искане за пари под какъвто и да е предлог, незабавно потърсете контакт с Вашите близки, сигнализирайте на тел. 112, в най- близкото управление на МВР, съобщете на кмета на населеното място или на полицейския инспектор, отговарящ за района Ви!", "date": "2018.11.12", "title": "София: 82-годишна жена от Етрополе е станала жертва на телефонна измама"}
{"url": "http://www.focus-news.net/news/2018/11/12/2589362/prezidentat-rumen-radev-ostavkata-v-moment-na-rastyashti-tseni-inflatsiya-i-uvelichavashta-se-prestapnost-ne-e-reshenie-a-abdikatsiya-ot-otgovornost.html", "text": "Оставката, в момент на растящи цени, инфлация и увеличаваща се престъпност, не е решение, а абдикация от отговорност. Това каза пред журналисти в Карлово президентът Румен Радев, предаде репортер на  Радио „Фокус“-Пловдив .  По думите му властта трябва да знае, че отказът от управление и бягството от проблемите поставят морални прегради пред амбицията да искаш властта отново. „Затова аз очаквам Правителството и Народното събрание да посочат изход от тази ситуация на продължаващи протести“, каза Румен Радев.  \r\nСпоред него протестите са демократично право и те възвръщат надеждата и достойнството на българите като граждани. „Затова, според мен, тези протести са закономерни. Властта наказва гражданите за бедността, която те не успява да преборят“, каза още президентът. Според него гласът на гражданите, техните болки и тревоги не се чуват, те не достигат до управляващите. Румен Радев коментира също, че властта губи сензорите и усещанията си за проблемите на хората и, ако няма чуваемост и съответни мерки, ако продължават арогантните и цинични изявления, ако продължава това неразбиране, закономерно е протестите да продължат. Попитан дали тези протести са режисирани, президентът Радев отговори, че никой не може да изкара хората насила на улицата.  \r\nЦветана ТОНЧЕВА", "date": "2018.11.12", "title": "Президентът Румен Радев: Оставката, в момент на растящи цени, инфлация и увеличаваща се престъпност, не е решение, а абдикация от отговорност"}
{"url": "http://www.focus-news.net/news/2018/11/12/2589358/plovdiv-120-kilograma-tyutyun-bez-banderol-sa-izzeti-pri-politseyska-operatsiya-v-rakovski.html", "text": "120 килограма тютюн без бандерол са иззети при полицейска операция в Раковски. Това съобщиха от  ОДМВР - Пловдив . Специализираната полицейска операция срещу контрабандата с акцизни стоки бе проведена в неделя в Раковски. В зоната на стоков пазар служителите на реда задържали 29-годишна жителка на село Оризари и 45-годишен от Чирпан. В товарен автомобил с дърва за огрев, които жената предлагала за продажба, били открити и чували с общо 120 килограма нарязан тютюн без български бандерол. Срещу извършителката е образувано бързо производство.  \r\nПредварителна проверка за подобна незаконна дейност започнала срещу мъжа, след като от колата му били иззети две 10-литрови туби с нелегален алкохол.   \r\nДен по-рано, при подобна акция полицаи от Карлово конфискували значително количество саморъчно свити цигари. Близо 7 100 къса били открити на адреса на 55-годишна жителка на града, а други 1 300 къса и 4 килограма нарязан тютюн – в дома на 48-годишна от Баня. Срещу двете жени са образувани бързи производства.", "date": "2018.11.12", "title": "Пловдив: 120 килограма тютюн без бандерол са иззети при полицейска операция в Раковски"}
{"url": "http://www.focus-news.net/news/2018/11/12/2589360/vasil-ivanov-ombudsman-za-obshtina-kyustendil-obshtestvenite-posrednitsi-ot-stranata-shte-diskutirat-predlozhenite-zakonodatelnite-promeni-za-deynostta-im.html", "text": "Обществените посредници от страната ще дискутират предложените законодателните промени за дейността им. Това съобщи на пресконференция Васил Иванов, обществен посредник за Община Кюстендил, предаде репортер на  Радио „Фокус” – Кюстендил . Годишната среща на действащите обществени посредници в Република България ще се проведе в Кюстендил на 19 и 20 ноември. На срещата е поканен да участва и Искрен Веселинов, председател на комисията по регионална политика, благоустройство и местно самоуправление в Народното събрание.  \r\n„В срещата са заявили участие всички обществени посредници от страната. На тази среща основно ще дискутираме въпросът, който нас най-много ни вълнува, а именно законодателните инициативи за текстове в Закона за местното самоуправление и местната администрация. Искането ни е този закон да уреди по-подробно нашата дейност”, каза Васил Иванов. По думите му е необходимо да се уеднакви правилникът за работа на обществения посредник, мандатът му, в кои общини може да има обществен посредник, както и мнозинството с което се избира общественият посредник. Искането е да се разширят и правомощията на обществените посредници, а финансирането на дейността им да не бъде обвързано с общинските бюджети. \r\nВенцеслав ИЛЧЕВ", "date": "2018.11.12", "title": "Васил Иванов, омбудсман за Община Кюстендил: Обществените посредници от страната ще дискутират предложените законодателните промени за дейността им"}
{"url": "http://www.focus-news.net/news/2018/11/12/2589359/ministar-vladislav-goranov-prez-2019-g-angazhimentite-na-kmetovete-na-obshtini-shte-badat-razpisani-zaedno-sas-sanktsionen-mehanizam-za-tyahnoto-neizpalnenie.html", "text": "През 2019 г. ангажиментите на кметовете на общини ще бъдат разписани заедно със санкционен механизъм за тяхното неизпълнение. Това каза финансовият министър Владислав Горанов на брифинг в Министерски съвет след среща с кметовете на кметства, предаде репортер на  Агенция „Фокус“ . „Кметовете на населени места поставиха пред нас искания за минимално възможното пребалансиране на отговорностите на местните и общинските кметове, което често се налага от липсата на достатъчно добър синхрон“, отбеляза Горанов. По думите му, ако един кмет на община е от една политическа партия, а кметът на населеното място от друга, често между тях има противопоставяне на чисто политическа основа, което до голяма степен блокира възможността на кметовете на населени места да изпълнят ангажиментите, които са поемали в своята кампания. Според финансовия министър това не може да се елиминира напълно, но може да се въведе по-голям ангажимент на общинските кметове към кметовете на кметства. „Това е една от точките, която предвижда всеки общински кмет да предлага на Общинския съвет за одобрение финансова сметка на всяко кметство. Тя ще бъде определена от Общинския съвет. Местната власт продължава да има възможност да взима тези решения, но веднъж одобрено от Общинския съвет, кметът да е длъжен да го изпълни в параметрите, в които е одобрено“, обясни Горанов. По думите му това са теми не на закон, а на контрол върху изпълнение на действащите закони. „Проблемите не са възникнали от вчера и няма да се решат за един ден. Темите около които се обединихме могат да намерят решение до края на годината. Какви биха могли да бъдат санкциите – няма да са сто тояги на голо на мегдана, вероятно ще бъдат свързани с материална и административна отговорност на кмета, в някои изключителни случаи и с политическа отговорност“, посочи Владислав Горанов. По думите му в Закона за местното самоуправление и местната администрация не се съдържат достатъчно наказателни разпоредби. „Вероятно ще се обсъждат административни и имуществени санкции по отношение на физическото лице „кмет на община“, допълни той.  \r\n„Парите за общините остават същите и те са с половин милиард повече за тази година. Голяма част от проблемите, които поставят кметовете на населени места, идват от недобросъвестно понякога или мотивирано от различни принципни постановки решения на общинските кметове“, коментира той. По думите му това противопоставяне ще съществува, винаги но отношенията между общинските и местните кметове трябва да бъдат прецизирани.  \r\nВесела АЛЕКСАНДРОВА", "date": "2018.11.12", "title": "Министър Владислав Горанов: През 2019 г. ангажиментите на кметовете на общини ще бъдат разписани заедно със санкционен механизъм за тяхното неизпълнение"}
{"url": "http://www.focus-news.net/news/2018/11/12/2589355/afp-pregovorite-za-brekzit-prodalzhavat-nyama-postignato-sporazumenie.html", "text": "Главният преговарящ на Европейския съюз за Брекзит предупреди министрите от останалите 27 държави-членки, че няма сключена сделка за излизането на Великобритания от структурите на Общността, предава  AFP . \r\n„Мишел Барние обясни, че интензивните преговори продължават, но все още не е постигнато споразумение. Някои ключови въпроси остават в процес на обсъждане, и по-специално решението за избягване на твърда граница между Ирландия и Северна Ирландия\", се казва в изявление на Европейския съвет. Тереза Герова", "date": "2018.11.12", "title": "AFP: Преговорите за Брекзит продължават, няма постигнато споразумение"}
{"url": "http://www.focus-news.net/news/2018/11/12/2589356/veliko-tarnovo-tvardoto-gorivo-e-nay-predpochitaniyat-nachin-za-otoplenie-prez-zimata-v-rayona.html", "text": "Твърдото гориво продължава да е най-предпочитаният начин за отопление през зимата във Великотърновско, показа репортерска проверка на  Радио „Фокус“ – Велико Търново . Жителите на малките населени места се отопляват основно на дърва. Някой домакинства комбинират дърва и въглища през зимата, част от потребителите използват и пелети. Възрастните хора, които прекарват по-голямата част от времето в домовете си също предпочитат твърдото гориво. В старата част на областния град също предпочитат да се греят на дърва. Анализи, извършени от общинската администрация и Регионалната инспекция по околната среда и водите показват, че замърсяването с фини прахови частици (ФПЧ) е основната причина за моментното влошаване на качеството на атмосферния въздух в града. Един от основните източници е отоплението на твърдо гориво, особено с произход от стари котли и печки. Между 50 и 60% от населението в цялата страна все още използва подобни съоръжения. В началото на годината Община Велико Търново стартира пилотен експеримент за по-чист въздух. Съвременен електростатичен филтър за фини прахови частици 10 бе монтиран върху индивидуална горивна инсталация, намираща се в жилищен дом с отопление на твърдо гориво. Доказаната ефективност на тази система е над 95%, а инсталацията й е лесна – монтира се в горната част на комина и не влияе по никакъв начин на помещенията в жилището, нито на хората. Експериментът стана възможен, след като Община Велико Търново инвестира в разработването на предпроектно проучване за реализиране на мерки, целящи подобряването на качеството на атмосферния въздух. В рамките на процедурата са заложени следните дейности: проучване на нагласите на населението за участие в мерки срещу замърсяването от битовото отопление, идентификация на приоритетни жилищни райони за прилагане на съответните мерки. \r\nПредвидено е Община Велико Търново да получи безвъзмездна финансова подкрепа от Европейския съюз за актуализация на програмата за намаляване на емисиите на фини прахови частици. По Оперативна програма „Околна среда“ ще бъде осигурена възможност за реализиране на проекти за намаляване на замърсяването с (финни прахови чаФПЧ 10. Сред мерките са: подмяна на стационарни индивидуални и многофамилни устройства за твърдо гориво в домакинството и поставяне на филтри за ФПЧ на тези отоплителни системи. \r\nВнедряването новите съоръжения ще е безвъзмездно за жителите, а от изключителна важност е активното им гражданско участие и съдействие, за да бъде жизнената среда още по-добра. \r\nКлиматиците, вентилаторните печки и конверторите се предпочитат от млади или работещи хора, които се задържат по-малко вкъщи и отопляват домовете си предимно вечер и рано сутрин за кратко. Наша проверка показа, че вече е започнало активното търсене на този вид уреди в магазинната мрежа в града. \r\nНадежда КРЪСТЕВА", "date": "2018.11.12", "title": "Велико Търново: Твърдото гориво е най-предпочитаният начин за отопление през зимата в района"}
{"url": "http://www.focus-news.net/news/2018/11/12/2589363/ministar-nikolina-angelkova-chrez-sporazumenieto-za-kvalifikatsiya-i-prekvalifikatsiya-na-kadrite-v-turizma-shte-garantirame-ustoychivost-v-sektora.html", "text": "Чрез споразумението за квалификация и преквалификация на кадрите в туризма ще гарантираме устойчивост в сектора. Това каза министърът на туризма Николина Ангелкова на брифинг след заседание на Междуведомствения съвет за кадрите в туризма, предаде репортер на  Агенция „Фокус“ . \r\n„Наскоро подписахме споразумение с Министерството на труда и социалната политика и Българо-Германския център за квалификация и преквалификация в сектор „Туризъм“. На Междуведомствения съвет за кадрите в туризма представихме това споразумение, защото предизвикателството в туризма, свързано с кадрите, е огромно. Това е може би един от секторите, където няма безработица, а има огромна нужда от кадри особено по време на основните ни летен и зимен сезон“, каза още министър Ангелкова. \r\nТя посочи, че популяризирането на споразумението започва с обсъждане по места с работодателите и всички заинтересовани страни, които биха се възползвали от това да квалифицират и преквалифицират кадри в туризма по две направления. „Едното направление е свързано с такива лица, които са регистрирани в бюрата по труда. А другото е значително ново – то е на базата на дуалното обучение, но за такива лица, които вече са реализирани и в момента работят. Така, ако работодателят реши, ще може да инвестира в тях и след това те задължително да може да работят определен брой години в предприятието, което ги изпраща на обучение. Така ще можем да гарантираме устойчивост и да минимизираме риска, който съществува при такъв тип обучения, че лицето, което се е обучило, може след това да реши да работи в чужбина или на друго място. Защото искаме да задържим кадрите в страната“, каза още министърът на туризма.  \r\nАнгелкова обясни, че по споразумението се работи от два месеца. Министърът посочи, че има недостиг на кадри както за летния, така и за зимния сезон. „Затова ни е важно да осигурим възможност за сезонно наемане на работници от трети страни като краткосрочна мярка. А по отношение на дългосрочните – това е свързано с обучението. И затова работим с МОН - както учебните планове да бъдат съобразени с нуждите на сектора, така и за дуалното обучение“, обясни Ангелкова. Тя посочи, че има липса на работници във всички професии, свързани с туризма. \r\nЦветилена СИМЕОНОВА", "date": "2018.11.12", "title": "Министър Николина Ангелкова: Чрез споразумението за квалификация и преквалификация на кадрите в туризма ще гарантираме устойчивост в сектора"}
{"url": "http://www.focus-news.net/news/2018/11/12/2589366/vitseprezidentat-iliyana-yotova-ako-byudzhet-2019-ne-regulira-neravenstvata-i-bednostta-v-balgariya-protesti-shte-ima.html", "text": "Ако новият държавен бюджет за 2019 година не залага промени, или не се опитва да регулира неравенствата и бедността в България, протести ще има. Това коментира преди среща със студенти във Варна от българската диаспора вицепрезидентът Илияна Йотова, предаде репортер на  Радио „Фокус“ – Варна . Според нея с Бюджет 2019 трябва да се гарантира спокойствие на българските граждани. „Идвайки насам тази сутрин, чух финансовият министър г-н Горанов, който каза, че въпреки протестите, няма да се намали данъкът върху старите коли и гражданската отговорност, защото, видите ли, от 6 до 10 лева, както те са го изчислили, за най-старите автомобили и двигателите, които отделят вредни емисии, това не бърка толкова в джоба на българина. Ако това е единственото повишение за джоба на българина, сигурно няма да е такъв ефектът, за съжаление то е едно от многото“, каза още вицепрезидентът. Във връзка с протестите в цялата страна от изминалите дни тя добави, че всичко зависи от това колко бързо и колко адекватно се взимат решения от страна на изпълнителната и законодателната власт. „Хората искат реално решение на проблемите си. Искат да имат нормални цени на горивата, поне средноевропейски. Това зависи и от държавата, защото тя може да има регулации“, каза още Илияна Йотова. Тя допълни, че държавата има възможности да помогне при регулирането на процесите, без това да се счита за национална помощ и нарушение на принципа на конкуренцията. \r\nДиана СТОЕВА", "date": "2018.11.12", "title": "Вицепрезидентът Илияна Йотова: Ако Бюджет 2019 не регулира неравенствата и бедността в България- протести ще има"}
{"url": "http://www.focus-news.net/news/2018/11/12/2589364/plovdiv-nezakonen-pistolet-i-boepripasi-sa-izzeti-pri-proverka-v-chasten-imot-v-grada.html", "text": "Незаконен пистолет и боеприпаси са иззети при проверка в частен имот в града. Това съобщиха от  ОДМВР - Пловдив . 63-годишен мъж от Пловдив е заподозрян за незаконното притежание на оръжието. При процесуални и следствени действия в събота на адреса на мъжа служители на Второ РУ открили и иззели пистолет и над 510 патрона от различен калибър, без необходимите разрешителни документи. По случая е образувано досъдебно производство по чл. 339, ал.1 от НК.", "date": "2018.11.12", "title": "Пловдив: Незаконен пистолет и боеприпаси са иззети при проверка в частен имот в града"}
{"url": "http://www.focus-news.net/news/2018/11/12/2589367/tass-shestima-dushi-sa-stanali-zhertvi-na-teroristichen-atentat-v-kabul.html", "text": "Шестима души са загинали в резултат на силната експлозия, която разтърси афганистанската столица Кабул в сутрешните часове на деня, предава  TACC> , като се позовава на местни медии, цитирали изявление на Министерството на вътрешните работи на страната. \r\nСъгласно разпространената информация, взривът е предизвикан от самоубийствен атентатор, който е задействал устройството на полицейски контролно-пропускателен пункт в близост до училище. Сред жертвите има и полицейски служители. Съобщава се и за десетима пострадали, включително представителите на нежния пол и на правоохранителните органи на Афганистан. \r\nКъм настоящия момент нито една групировка не е поела отговорност за експлозията. Тереза Герова", "date": "2018.11.12", "title": "ТАСС: Шестима души са станали жертви на терористичен атентат в Кабул"}
{"url": "http://www.focus-news.net/news/2018/11/12/2589371/chez-razpredelenie-podobryava-elektrozahranvaneto-v-bistritsa-zheleznitsa-gorublyane-boyana-dragalevtsi-i-simeonovo.html", "text": "ЧЕЗ Разпределение България подобрява сигурността и качеството на електрозахранването в Бистрица, Железница, Горубляне, Бояна, Драгалевци и Симеоново чрез инсталирането на дистанционно обслужвани електромери. Това съобщиха от пресцентъра на  ЧЕЗ . Автоматизираните устройства позволяват постоянен мониторинг на мрежата, дистанционно отчитане на изразходваната електроенергия и дават възможност да се наблюдава натоварването и нивото на подаваното напрежение, честотата и продължителността на прекъсванията и други параметри. Това ще позволи да бъдат повишени качеството и надеждността на електрозахранването на клиентите и ще оптимизира процеса на обслужването им. \r\nЕлектромерите ще бъдат монтирани през периода 12 - 16 ноември. Не е предвидено изключване на електрозахранването едновременно за голям брой потребители. Възможни са обаче кратковременни прекъсвания за индивидуалните монтажи на електромерите между 8.00 часа и 16:15 часа. Дейността се извършва от техници с необходимата квалификация и опит и е за сметка на дружеството.", "date": "2018.11.12", "title": "ЧЕЗ Разпределение подобрява електрозахранването в Бистрица, Железница, Горубляне, Бояна, Драгалевци и Симеоново"}
{"url": "http://www.focus-news.net/news/2018/11/12/2589368/ministerstvoto-na-energetikata-izvarshva-izvanredna-proverka-na-saorazheniyata-za-elektrozahranvane-v-pancharevo-i-gorublyane.html", "text": "Министерството на енергетиката извършва извънредна проверка на съоръженията за електрозахранване в Панчарево и Горубляне. Това съобщиха от пресцентъра на  Министерството на енергетиката . Със заповед на министъра на енергетиката Теменужка Петкова екип на Министерството на енергетиката извършва извънредна проверка на „ЧЕЗ Разпределение България“ АД, в районите „Север-Изток“, „Изток-2“, „Панчарево“ и кв. Горубляне. Ще бъде инспектирано техническото състояние и експлоатация на енергийните обекти и спазването на разпоредбите на подзаконовата нормативна база. Целта на проверката е да установи спазването на нормативните изисквания, свързани с техническата експлоатация на електрически централи, дейността на операторите на електроенергийната система и на разпределителните мрежи, както и спазването на Наредбата за сервитут на енергийните обекти. Резултати от проверката ще бъдат обявени в срок до 21-ви ноември т.г.", "date": "2018.11.12", "title": "Министерството на енергетиката извършва извънредна проверка на съоръженията за електрозахранване в Панчарево и Горубляне"}
{"url": "http://www.focus-news.net/news/2018/11/12/2589369/varna-tsenite-za-kubik-darva-v-grada-varirat-ot-70-do-95-leva.html", "text": "Цените за кубик дърва във Варна варират от 70 до 95 лева. Това каза за  Радио „Фокус“ – Варна  Исмаил Кабак, собственик на борса за дърва. „Цената се определя в зависимост от вида, транспорта и начина на добив. Най-често купуваната дървесина е от дъб, по-известна на хората като „меше“ или „бялото меше“. То има най-добри свойства и качества на горене, разпалва се по-лесно и отделя висока калоричност“, каза още Исмаил Кабак.  \r\n„Складовете са заредени, има достатъчно дървесина за нуждите на хората в нашия район, досега имаше търсене, но хората са се запасили от по-рано, търсенето последния месец намаля. Миналата година цената на дървесината се вдигна през зимния период, задържа се и нямаше промяна до ден днешен. Има тенденция да спаднат цените, но не е сигурно с колко и кога“, коментира още собственикът на борса за дърва Исмаил Кабак. \r\nТой призова хората да бъдат внимателни, когато купуват дърва за огрев. „Трябва да се внимава дали дървесината отговаря на това, за което се предлага, дали кубатурата отговаря и дали имат съответните марки върху дърветата – 30 % трябва да бъдат маркирани – да имат сложена експедиционна марка от всеки търговец или горска – от всеки горски служител. Дървесината трябва да бъде придружена с превозен билет, който утвърждава, че дървата  са законни. Превозват се с документа,  а след съхранението с този документ можеш да докажеш, че дървесината не е контрабандна, крадена или незаконно отсечена“, коментира Исмаил Кабак. \r\nХристиян ТИЛКИЯН", "date": "2018.11.12", "title": "Варна: Цените за кубик дърва в града варират от 70 до 95 лева"}
{"url": "http://www.focus-news.net/news/2018/11/12/2589370/menda-stoyanova-gerb-shte-zavishim-sanktsiite-za-neizpalnenie-na-zakona-za-mestnoto-samoupravlenie-i-mestnata-administratsiya.html", "text": "Ще завишим санкциите за неизпълнение на Закона за местното самоуправление и местната администрация. Това каза председателят на бюджетна комисия и депутат от ПГ на ГЕРБ Менда Стоянова на брифинг в Министерски съвет след среща с кметовете на кметства, предаде репортер на  Агенция „Фокус“ . „Разбрахме се, че ще има текстове, които ще гарантират, че когато Общинският съвет приема бюджета за съответната община, той трябва задължително да бъде придружен от финансова сметка за всяко едно кметство. Едновременно с това ще има и засилен контрол по изпълнение на решенията на Общинския съвет и на кмета по отношение именно на тези бюджетни сметки на кметствата“, обясни Менда Стоянова. „На трето място се разбрахме, че е необходимо да има текстове в Закона за обществените поръчки или в Закона за устройство на територията, в които кметът на кметството да има възможност да участва при контрола по изпълнението на обекти на негова територия, възложени от общината. Това ще се гарантира чрез втори подпис при приемането на обектите от кмета на съответното кметство“, допълни тя. „На четвърто място с оглед на това, че ни бяха предоставени множество случаи, при които кметове на общини си позволяват да не изпълняват Закона за местното самоуправление и местната администрация, поехме ангажимент да направим промяна, като завишим санкциите за неизпълнението му“, посочи още Стоянова. По думите й срещата е преминала в конструктивен диалог, кметовете на кметства са дали конкретни примери за тези нарушения, които спъват тяхната работа. „Но искам да подчертая, че не би могло да се изисква от изпълнителната власт, респективно правителството да се намесва във вземането на решения какви политики да се осъществяват. Може да се осъществява само контрол по изпълнението им“, заяви още Менда Стоянова.  \r\nВесела АЛЕКСАНДРОВА", "date": "2018.11.12", "title": "Менда Стоянова, ГЕРБ: Ще завишим санкциите за неизпълнение на Закона за местното самоуправление и местната администрация"}
{"url": "http://www.focus-news.net/news/2018/11/12/2589361/die-welt-akk-othvarli-katerichno-vazmozhnostite-za-satrudnichestvo-s-alternativa-za-germaniya.html", "text": "Претендентката за председателслкия пост в Християндемократическия съюз (ХДС) Анегрет Крамп-Каренбауер, която все по-често в медиите изписват като „АКК“, се противопостави категорично на възможността за сътрудничество с „Алтернатива за Германия“, съобщава националният ежедневник  Die Welt . \r\nГенералният секретар на ХДС увери, че в случай на избирането й за председател на партията няма да влезе в съюз с популистите. „Алтернатива за Германия“ е несъвместима с ХДС“, подчерта АКК в интервю за местна медия, цитирано от изданието. „Тя не се дистанцира от радикалното дясно. Тя се заиграва с германската история. Тя има ксенофобски и антисемитски позиции. Ето защо ще направя всичко възможно, за да се противопоставя на всяко сътрудничество\", категорична бе Крамп-Каренбауер. \r\nПо отношение на загубата на избиратели на ХДС в полза на „Алтернатива за Германия“, кандидатът за наследник на Ангела Меркел подчерта, че трябва да се работи в насока за убеждаване на хората, че страховете им са неоснователни.  \r\nКрамп-Каренбауер пледира за създаването на европейска армия. „Смятам, че европейската армия има смисъл. В тази връзка ще трябва да търсим парламентарно одобрение за мисии Бундесвера в чужбина\", обясни германският социалдемократ. Тереза Герова", "date": "2018.11.12", "title": "Die Welt: АКК отхвърли категорично възможностите за сътрудничество с „Алтернатива за Германия“"}
{"url": "http://www.focus-news.net/news/2018/11/12/2589373/plovdiv-tsigari-za-nad-7000-lv-i-golyama-suma-pari-sa-otkradnati-ot-targovski-obekt-na-bul-balgariya.html", "text": "Цигари за над 7000 лв. и голяма сума пари са откраднати от търговски обект на бул. „България“. Това съобщиха от  ОДМВР - Пловдив . Криминалисти на Трето РУ разследват взломната кражба. Сигналът е получен в събота сутрин на тел. 112. Според първоначалната информация през нощта от търговски обект на бул. „България“ били отнети цигари на стойност 7000 лева и над 2000 лева от оборота. На местопроизшествието е извършен оглед. В рамките на досъдебно производство извършителят на посегателството се издирва.", "date": "2018.11.12", "title": "Пловдив: Цигари за над 7000 лв. и голяма сума пари са откраднати от търговски обект на бул. „България“"}
{"url": "http://www.focus-news.net/news/2018/11/12/2589372/ministar-biser-petkov-nad-7800-sezonni-rabotnitsi-ot-treti-darzhavi-sa-rabotili-u-nas-v-sektor-turizam-prez-2018-g.html", "text": "Над 7800 сезонни работници от трети държави са работили у нас в сектор „Туризъм“ през 2018 г. Това каза министърът на труда и социалната политика Бисер Петков на брифинг след заседание на Междуведомствения съвет за кадрите в туризма, предаде репортер на  Агенция „Фокус“ . \r\n„На днешното заседание бяха представени възможностите на Държавно предприятие „Българо-Германски център за професионално обучение“ за обучение на кадри в туризма. Възможностите на предприятието са свързани на първо време с изпълнение на заложени мерки в Националния план за действие по заетостта.Това е свързано с предоставяне на възможност да се използва времето между края на един активен летен сезон до началото на следващия да се извърши обучение по професии по двете професионални направления, свързани с туризма. Нещата са регламентирани“, обясни министър Петков. \r\nТой посочи, че става дума за обучение на безработни лица, като разходите, свързани с тяхното пребиваване в центровете, се финансират за сметка на Националния план за действие по заетостта. „Разчитаме, че с това, което днес представихме, и с последващата комуникационна кампания, ще предизвикаме интереса на работодателите в туризма да заявяват обучение и на заети при тях лица, което ще финансират със собствени средства. За да може да реализираме основната цел на подписаното в края на септември споразумение между Министерството на труда и социалната политика и Министерството на туризма – а именно да подпомогнем повишаване качеството на кадрите в туризма“, обясни социалният министър. \r\nПетков посочи, че в резултат и на тези мерки, и на по-голямото търсене на сезонна работна ръка в туризма тази година е имало ръст над 2 пъти на регистрираните сезонни работници от трети държави. „Данните показват, че са регистрирани над 7800 сезонни работници от трети държави. Продължаваме да работим в тази посока“, коментира той. \r\nЦветилена СИМЕОНОВА", "date": "2018.11.12", "title": "Министър Бисер Петков: Над 7800 сезонни работници от трети държави са работили у нас в сектор „Туризъм“ през 2018 г."}
{"url": "http://www.focus-news.net/news/2018/11/12/2589365/prezidentat-rumen-radev-ne-moga-da-stavam-obedinitel-na-nepravdata.html", "text": "Не мога да ставам обединител на неправдата. Това каза пред журналисти в Карлово президентът Румен Радев по повод обръщението си и обвиненията на управляващите, че е разединител на нацията, предаде репортер на  Радио „Фокус\" - Пловдив . „Не мога да ставам обединител на политически партии. Аз съм обединител на българския народ и съм длъжен да изразявам неговите болки и притеснения и неговите надежди\", добави президентът. Ако някой не го е разбрал още, си е негов проблем. Аз мисля, че и в обръщението си изрекох истини, които българите знаят, но политиците отказват да приемат. Явно много от тях се плашат от истината\", каза още Румен Радев по повод коментарите относно навършването на 29 години от началото на демократичните промени в България.   \r\nЦветана ТОНЧЕВА", "date": "2018.11.12", "title": "Президентът Румен Радев: Не мога да ставам обединител на неправдата"}
{"url": "http://www.focus-news.net/news/2018/11/12/2589375/sport-chehiya-specheli-fed-kap.html", "text": "Отборът на Чехия спечели неофициалното световно отборно първенство по тенис за жени – „Фед Къп“. На финала в Прага чехкините се наложиха над отбора на миналогодишния шампион САЩ с 3:0 победи. \r\nВ първия двубой Катерина Синякова победи София Кенин със 7:5, 5:7, 7:5 в оспорван мач, продължил три часа и 44 минути. Така Чехия регистрира непреодолим аванс от 3:0 победи и останалите два мача от финала не се играха. \r\nПобедата на Чехия във „Фед Къп“ е 11-та в историята на турнира и шеста за последните осем години.", "date": "2018.11.12", "title": "Спорт: Чехия спечели „Фед Къп“"}
{"url": "http://www.focus-news.net/news/2018/11/12/2589377/silistra-dva-novi-sluchaya-na-telefonni-izmami-razsledva-politsiyata-v-oblastniya-grad.html", "text": "Два нови случая на телефонни измами разследва полицията в Силистра. Това съобщиха от  ОДМВР-Силистра . Техни жертви са станали две жени от областния град – на 74 г. и на 88 г., въведени в заблуждение по най-актуалния напоследък сценарий – оказване на съдействие на полицията за залавяне на измамници. Първият случай е от 06 ноември, когато 74-годишната се доверила на обаждане от мъж, представящ се за полицай и съгласно указанията му оставила зад автобусна спирка 2620 лв., 190 евро и златни накити. Три дни по-късно осъзнала, че е измамена и съобщила в полицията. По същата схема на 10 ноември 88-годишната хвърлила от балкона сумата от 1000 лв. По случаите са образувани досъдебни производства. За пореден път ОДМВР-Силистра предупреждава да не се дават пари на непознати. Не съществува практика полицията да иска пари от гражданите за изпълнение на служебните си задачи.", "date": "2018.11.12", "title": "Силистра: Два нови случая на телефонни измами разследва полицията в областния град"}
{"url": "http://www.focus-news.net/news/2018/11/12/2589374/vitseprezidentat-yliyana-yotova-ima-ostar-nedostig-na-prepodavateli-po-balgarski-ezik-v-evropeyskite-universiteti.html", "text": "Има остър недостиг на преподаватели по български език в ректоратите в много европейски университети, както и в съботно-неделните училища, които са над 400 в целия свят. Това коментира преди среща със студенти във Варна от българската диаспора в чужбина вицепрезидентът Илияна Йотова, предаде репортер на  Радио „Фокус“ – Варна . Преди да се срещне със студенти от българските диаспори тя изрази съжаление, че в последните две години усилията й да разбере каква е реализацията на тези млади хора, на които страната ни плаща, за да учат тук, са ударили на камък. По думите на Йотова у нас няма официална информация колко от младите хора, които са се обучавали по Постановлението на Министерския съвет с № 103, се реализират тук. Тя призна, че една от пречките е била в директивата за личните данни, но е важно да се знаят не имената на младите хора, останали да работят тук, а техният брой. \r\nДиана СТОЕВА", "date": "2018.11.12", "title": "Вицепрезидентът Йлияна Йотова: Има остър недостиг на преподаватели по български език в европейските университети"}
{"url": "http://www.focus-news.net/news/2018/11/12/2589376/prezidentat-rumen-radev-nashite-voennosluzheshti-mislyat-za-badeshteto-na-balgariya-i-zatova-postavyat-problemi-osnovno-v-nasoka-kak-da-stanat-po-dobri-v-svoyata-deynost.html", "text": "Нашите военнослужещи са високо интелигентни, мислят за бъдещето на България и затова поставят проблеми основно в насока как те да станат по-добри в своята дейност, да придобиват нови и съвременни способности. Това каза президентът Румен Радев пред журналисти в Карлово след срещата си с личния състав на 61-ва механизирана Стрямска бригада, предаде репортер на  Радио „Фокус“ - Пловдив . Според президента проблемите в армията ни са комплексни и изискват всеобхватен подход за решаването им. Той поздрави всички военнослужещи от Сухопътните войски с предстоящия им празник. „Мога да кажа, че 61-ва механизирана Стрямска бригада е гръбнакът на сухопътните войски, най-голямото формирование и е важен стожер в системата ни за национална сигурност\", каза още Румен Радев. \r\n„Недокомплектът в Българската армия е въпрос, който съм поставил на вниманието на Консултативния съвет. Това е най-тежкият проблем пред въоръжените сили“, каза Радев и добави, че ако сега не се вземат мерки за разрешаването му, то в бъдеще този проблем ще има изключително негативен ефект върху системата ни за национална сигурност.  \r\nМерките, които трябва да се вземат, са комплексни, не са само социални. Те са свързани със създаването на условия за водене на пълноценна военна подготовка на военнослужещите, със закупуване на нова техника и нови способности и мотивация на хората.  \r\nРадев коментира още и процедурата за закупуването на нов изтребител. Той каза, че е изпратил писмо до Министерство на отбраната за да му бъде представен протокол от заседанието на комисията. Очаква да няма нарушения на принципите за прозрачност, обективност и равнопоставеност, защото в хода на самата процедура вече е имало такива индикации. \r\nЦветана  ТОНЧЕВА", "date": "2018.11.12", "title": "Президентът Румен Радев: Нашите военнослужещи мислят за бъдещето на България и затова поставят проблеми основно в насока как да станат по-добри в своята дейност"}
{"url": "http://www.focus-news.net/news/2018/11/12/2589379/ministar-ekaterina-zaharieva-i-komisar-elzhbeta-bienkovska-obsadiha-evropeysko-finansirane-v-otbranitelnata-industriya.html", "text": "България подкрепя Европейския фонд за отбрана и настоява той да стига до малките и средни предприятия, каквито са българските производители в отбранителната индустрия. Това каза министърът на външните работи Екатерина Захариева в разговор с еврокомисаря по въпросите на вътрешния пазар, промишлеността, предприемачеството и малките и средни предприятия Елжбета Биенковска, съобщиха от пресцентъра на  Министерството на външните работи . Двете разговаряха в рамките на конференцията „В търсене на съгласувана сигурност за растеж и просперитет: Стълб за стабилността на Европа“, организирана в София от британското списание „Икономист“. Комисар Биенковска посочи, че с Европейския фонд за отбрана и свързаната с него Европейска програма за промишлено развитие в областта на отбраната се заделят нови средства и пред бранша в Европа се откриват възможности, с каквито досега не е разполагал.  \r\nСъбеседничките се съгласиха, че България може да организира събитие, на което да срещне големите производители в отбранителната индустрия с местния бизнес. „Имаме силна развойна дейност в този сектор, а продуктите ни са силно конкурентни, но твърде специфични“, посочи министър Захариева.  \r\nКомисар Биенковска допълни, че от досегашните си срещи в Източна Европа е срещнала редица представители на малкия и среден бизнес в сектора. „Проблемът при тях е, че обикновено не са наясно с новите инвестиционни възможности, които им се дават с Европейския отбранителен фонд“, подчерта тя.", "date": "2018.11.12", "title": "Министър Екатерина Захариева и комисар Елжбета Биенковска обсъдиха европейско финансиране в отбранителната индустрия"}
{"url": "http://www.focus-news.net/news/2018/11/12/2589378/vidin-naselenieto-na-oblastta-izpolzva-predimno-tvardo-gorivo-za-ogrev.html", "text": "Населението на Видинска област използва предимно твърдо гориво за огрев, показа репортерска проверка на  Радио „Фокус“ – Видин . В планинските общини Белоградчик, Бойница и Чупрене, които имат собствени общински гори, населението се снабдява с дърва за огрев от тези гори. За целта се правят списъци в кметствата и дървата се доставят на домакинствата. Дървата за огрев от общинските гори са на много по-ниски цени от дървата, които се продават на пазара. Разликата е между 30-35 лв. за кубик. Вече са доставени дървата по списъците, представени от кметствата. Масово в селата хората живеят само в една стая и това е предимно кухнята. На дърва се отопляват кметствата, читалищата, кабинетите на личните лекари и медицинските служби в малките населени места.  Детските градини и училища, там където са останали в тези малки населени места се отопляват с парни инсталации на въглища. \r\nВъв Видин населението също се отоплява предимно с твърдо гориво. В панелните блокове хората се отопляват с дърва и въглища, а някои са си направили парни инсталации за отопление с дърва и въглища. През последните години при парните инсталации навлиза отоплението с пелети. Много малък е процентът на жилищата, които се отопляват с климатици. Възрастни и самотни хора във Видин, които отопляват само по една стая често използват стари ел.уреди, като са потенциални причинители на пожари. От РСЗБН-Видин започнаха кампания сред населението за предотвратяване на пожари през зимните месеци. \r\nАнна ЛОЗАНОВА", "date": "2018.11.12", "title": "Видин: Населението на областта използва предимно твърдо гориво за огрев"}
{"url": "http://www.focus-news.net/news/2018/11/12/2589385/veliko-tarnovo-blizo-3-kg-kanabis-sa-izzeli-politseyski-sluzhiteli-pri-spetsializirani-operatsii-v-pavlikeni-i-gorna-oryahovitsa.html", "text": "Близо 3 кг канабис са иззели служители на полицейските управления в Павликени и Г. Оряховица в рамките на проведени специализирани операции по противодействие на разпространението на наркотици. Това съобщиха от пресцентъра на  МВР . При извършена проверка на адрес в с. Патреш, обитаван от 87-годишна жена, в пристройка към къщата и в гараж, униформените намерили чували и пликове със листна маса, плодни и цветни връхчета, които при полевия наркотест реагирали на канабис. Общото тегло на растенията възлиза на 2,79 кг. По случая е започнато досъдебно производство. В хода на спецоперация на територията на Горна Оряховица, полицаите спрели за проверка 33-годишен местен жител и при обиск у него те открили около грам канабис. Мъжът е известен на полицията и осъждан. Той е задържан с полицейска мярка до 24 часа. По случая е започнато бързо производство.", "date": "2018.11.12", "title": "Велико Търново: Близо 3 кг канабис са иззели полицейски служители при специализирани операции в Павликени и Горна Оряховица"}
{"url": "http://www.focus-news.net/news/2018/11/12/2589382/gd-granichna-politsiya-intenziven-e-trafikat-na-granichen-kontrolno-propuskatelen-punkt-kapitan-andreevo-za-tovarni-avtomobili-na-izhod.html", "text": "На българо-турската граница трафикът е интензивен на граничен контролно-пропускателен пункт Капитан Андреево за товарни автомобили на изход. Това съобщиха от пресцентъра на  ГД “Гранична полиция“ . Информацията за трафика на българските гранични контролно-пропускателни пунктове е към 13.00 часа. На българо-сръбската граница, на българо-македонската, българо-гръцката, н а българо-румънската граница трафикът е нормален на всички гранични контролно-пропускателни пунктове.", "date": "2018.11.12", "title": "ГД “Гранична полиция“:  Интензивен е трафикът на граничен контролно-пропускателен пункт Капитан Андреево за товарни автомобили на изход"}
{"url": "http://www.focus-news.net/news/2018/11/12/2589383/ministar-lilyana-pavlova-mladite-hora-tryabva-da-uchastvat-aktivno-pri-vzimane-na-resheniya-za-tyahnoto-badeshte.html", "text": "Информационните кампании за възможностите, които дава Европа, да започнат още от основното училище - за образователните програми, за участието на младите хора в процесите на взимане на решения за тяхното бъдеще и в изборите за европейски институции, за това как работят те и какви права и задължения ни носи европейското гражданство. \r\nТази и други идеи споделиха с министъра за Българското председателство на Съвета на ЕС Лиляна Павлова участниците в международния младежки семинар „Насърчаване на младежкото участие в изборите за Европейски парламент”, съобщиха от пресцентъра на  Министерство за Българското председателство на Съвета на ЕС 2018 . Министърът откри събитието, което се провежда в Националния младежки дом в София. Проявата се организира по програма „Еразъм плюс“ на Европейската комисия и от Съюза на европейските федералисти съвместно с Европейското движение и Националната студентска конфедерация. \r\n„Много е важно младите хора не само да са информирани за работата, целите и функциите на европейските институции, но и да им бъде дадена възможност да участват активно, да изразяват мнение и да се усещат, като неразделна част от взимането на решения за тяхното бъдеще\", каза министър Лиляна Павлова пред участниците в събитието.  \r\nВ тази връзка министърът провокира участниците в конференцията с въпроси: „В какво вярвате? Какво искате политиците да правят, за да ви привлекат в дебата за вашето бъдеще? Какво ще ви накара да бъдете по-активни и да участвате в изборите?». Сред съветите, които получи от младежите, бяха за засилване на информационните кампании и рекламата за програма „Еразъм\" и Корпуса за солидарност, и на доброволчеството като кауза и възможности, защото в училищата и в обществото като цяло няма добри традиции в това отношение, според тях.  \r\nМинистърът за Българското председателство представи пред студентите и постиженията на Българското председателство в областта на младежките политики и в контекста на дебата за бъдещето на ЕС.  \r\n„Приехме рамки и правила и с цел засилване на участието на гражданите в изборите за Европейски парламент, за финансирането на партиите и за привличане на гражданите по-близо до ЕС. Имаме законодателните рамки, но никоя от тях няма да е добра, ако нямаме връзката с хората\", каза министър Лиляна Павлова. Според нея е по-важна е добрата комуникация между политиците и взимащите решения с избирателите. „Имаме 6 месеца, през които е важно да намерим път към младите хора и да ги провокираме да бъдат по-активни, въвлечени в дебатите и мотивирани да участват в изборите\", допълни тя.", "date": "2018.11.12", "title": "Министър Лиляна Павлова: Младите хора трябва да участват активно при взимане на решения за тяхното бъдеще"}
{"url": "http://www.focus-news.net/news/2018/11/12/2589387/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "Една от водещите теми в предаването  „Садово в сърцето на Тракия”  на  Радио „Фокус“-Пловдив  е социалната политика на Община Садово. От октомври месец в село Болярци работи нов Дневен център за пълнолетни лица с увреждания. Той е изграден по проект още от 2016 година на стойност около 150 000 лева. Наскоро Общината е закупила автобус, с който хората се извозват до центъра, за да могат да се възползват от комплексните социални услуги като социална и медицинска рехабилитация, консултации с психолог, арт терапия. Капацитетът му е за 20 души. Още за центъра, както и за други социални услуги, които предлага Община Садово, ще чуем от Светлана Атанасова, юрисконсулт в Общината. Ще ви срещнем и с Иван Главнов, който живее в село Катуница, и се занимава с отглеждането на една нетрадиционна за нашите ширини култура- банани. Предаването „Садово в сърцето на Тракия“ се излъчва всеки понеделник, от 16.00 до 17.00 часа. Водещ е Мария Русева.", "date": "2018.11.12", "title": "Акценти в предаването „Садово в сърцето на Тракия” на Радио „Фокус“-Пловдив"}
{"url": "http://www.focus-news.net/news/2018/11/12/2589386/stara-zagora-nad-200-kg-opasni-bitovi-otpadatsi-sa-sabrani-ot-esennata-kampaniya-v-grada.html", "text": "Успешен старт на първата есенна кампания за събиране на опасни битови отпадъци отчитат експертите от отдел Екология в Община Стара Загора. Това съобщиха от пресцентъра на  Общината . Гражданите на Стара Загора проявиха висока активност и отговорно отношение по време на проведената есенна кампания за събиране на опасни отпадъци от домакинствата. \r\nНа 8 и 9 ноември 2018 г. в мобилни събирателни пунктове, разположени в парк „Зелен клин“ и парк „Артилерийски“, бяха предадени повече от 207 кг опасни битови отпадъци. В пунктовете бяха събрани и предадени за обезвреждане остатъци от лакове и бояджийски материали, разтворители, киселини, негодни за употреба препарати за растителна защита и борба с вредители, живачни термометри и живак. Лекарствата с изтекъл срок на годност бяха сред опасните отпадъците, които най-често гражданите предаваха за обезвреждане. \r\nСлед успешния старт, системата за разделно събиране на опасни отпадъци от домакинствата ще продължи да функционира и през следващите години. Мобилни събирателни пунктове ще се организират два пъти годишно (пролет и есен) с продължителност най-малко от два дни през всеки период. Датите и мястото за разполагане на мобилните събирателни пунктове се определят в срок до 31 януари на съответната година. \r\nИзвън периодите на провеждане на кампаниите с мобилни събирателни пунктове, гражданите могат да предават събраните от тях опасни битови отпадъци в Центъра за рециклиране на обект „Регионален център за управление на отпадъците – Стара Загора“, в землището на с. Ракитница. За приемане на отпадъците не се заплаща такса. Работното време на обект „Регионален център за управление на отпадъците – Стара Загора“ е всеки ден от 8:00 до 19:00 часа. В Центъра за рециклиране опасните битови отпадъци се съхраняват временно в специализирани контейнери, при условия гарантиращи безопасността за здравето на хората и околната среда, след което се предават на лицензирани фирми за тяхното крайно обезвреждане.", "date": "2018.11.12", "title": "Стара Загора: Над 200 кг опасни битови отпадъци са събрани от есенната кампания в града"}
{"url": "http://www.focus-news.net/news/2018/11/12/2589390/veliko-tarnovo-260-litra-bezaktsizen-alkohol-e-izzet-ot-62-godishen-mazh-ot-polski-trambesh.html", "text": "260  литра безакцизен алкохол е иззет от 62-годишен мъж от Полски Тръмбеш. Това съобщиха от пресцентъра на  МВР . При проверка от служители на РУ Полски Тръмбеш в жилище в града, обитавано от 62-годишен мъж, известен на полицията и осъждан, са открити и иззети 25 бутилки с различна вместимост, пълни с прозрачна течност с мирис на алкохол. Общото количество е към 260 литра, без акцизен бандерол. По случая е образувана преписка, която ще бъде изпратена в ТМУ – Свищов.", "date": "2018.11.12", "title": "Велико Търново: 260  литра безакцизен алкохол е иззет от 62-годишен мъж от Полски Тръмбеш"}
{"url": "http://www.focus-news.net/news/2018/11/12/2589393/kyustendil-52-godishen-mazh-e-zadarzhan-za-pritezhanie-na-4-300-kasa-bezaktsizni-tsigari.html", "text": "52-годишен мъж е задържан за притежание на 4 300 къса безакцизни цигари. Това съобщиха от пресцентъра на  МВР . 4300 къса цигари от различни марки без български акцизен бандерол са открили полицаи у 52-годишен мъж от с. Бабино, проверен на пътя Дупница – Кюстендил. Мъжът, пренасял акцизната стока в раница, е задържан за 24 часа. По случая е започнато досъдебно производство в РУ-Дупница, уведомен е дежурен прокурор.", "date": "2018.11.12", "title": "Кюстендил: 52-годишен мъж е задържан за притежание на 4 300 къса безакцизни цигари"}
{"url": "http://www.focus-news.net/news/2018/11/12/2589380/pazardzhik-s-nad-020-lvl-padna-tsenata-na-masovite-goriva-v-oblastta.html", "text": "Понижение на цените на масовите горива с над 0.20 лв./л се отчита на бензиностанциите в Пазарджик и областта, показа репортерска проверка на  Радио „Фокус” – Пазарджик . Цената на масовия бензин А-95 към момента е  2.26 лв./л, като най-високата цена за този вид гориво е 2.34 лв./л на някои от бензиностанциите в Пазарджик и областта, Дизелът също е на минимална цена от 2.37 лв./л, а максималната е 2.41 лв./л. Средната цена за бензин А-98 е  2.50 лв./л. Газта е на цена от около 1.10 лв./л. На няколко места, предимно в малките селища, бензин А 95 струва 2.15 лв./л. Общо 16 са бензиностанциите на територията на областния град, където ежедневно зареждат гориво по около 4 500 клиенти на обект. Повечето бензиностанции в града дават и подарък на клиентите си при зареждане на 20 литра гориво. \r\nАлбена ЖИЛЕКОВА", "date": "2018.11.12", "title": "Пазарджик: С над 0.20 лв./л падна цената на масовите горива в областта"}
{"url": "http://www.focus-news.net/news/2018/11/12/2589391/ismail-kabak-sobstvenik-na-borsa-za-darva-vav-varna-zasilen-e-kontrolat-ot-strana-na-darzhavata.html", "text": "Засилен е контролът от страна на държавата. Това каза в интервю за  Радио „Фокус“ – Варна  Исмаил Кабак, собственик на борса за дърва във Варна. „През последните три години вкараха нови начини и системи за проследяване на дървесината, които указват положителен ефект върху незаконните търговци и фирми, незаконната сеч. Това рефлектира и върху цената, това е е една от причините за повишаването ѝ“, каза още Исмаил Кабак.  \r\nПо повод търсенето на въглища и пелети, той коментира следното: „Има голямо търсене на пелети. Хората, които имат възможност, минават на пелети, защото първоначалната инвестиция е по-голяма като оборудване – котел или пелетна горелка. Системите са скъпи, като начин на отопление не е по-евтино, но е „по-мързеливо“ и чисто. Въглища не предлагаме и продаваме, а търсенето е по едно-две чувалчета в зимния период.“. \r\nХристиян ТИЛКИЯН", "date": "2018.11.12", "title": "Исмаил Кабак, собственик на борса за дърва във Варна: Засилен е контролът от страна на държавата"}
{"url": "http://www.focus-news.net/news/2018/11/12/2589394/rakovodstvoto-na-pp-abv-shte-dade-preskonferentsiya-na-13-noemvri.html", "text": "Ръководството на ПП АБВ ще даде пресконференция. Това съобщиха от пресцентъра на  ПП АБВ . Събитието ще се проведе на 13 ноември 2018 г. от 13.00 часа в централата на партията на улица „Врабча“ 23. На пресконференцията ще се състои представяне на предложенията за социална, демографска, здравна политика и данъчни реформи на ПП АБВ, които са залегнали в манифеста на партията, с който тя ще се яви на предстоящите избори. Ще бъдат обсъдени и актуални политически въпроси.", "date": "2018.11.12", "title": "Ръководството на ПП АБВ ще даде пресконференция на 13 ноември"}
{"url": "http://www.focus-news.net/news/2018/11/12/2589396/haskovo-5160-kasa-tsigari-bez-banderol-sa-izzeli-ikonomicheskite-politsai-v-haskovo-i-svilengrad.html", "text": "5160 къса цигари без бандерол са иззели икономическите полицаи в Хасково и Свиленград. Това съобщиха от пресцентъра на  МВР . По-голяма част от контрабандната стока била открита при проверка на лек автомобил, спрян на пътя за Свиленград, идвал от ГКПП Капитан Андреево. Останалите 2000 къса са конфискувани при проверка на кола на паркинг край Хасково. Тютюневите изделия са предадени с протоколи, съставени актове по Закона за акцизите и данъчните складове.", "date": "2018.11.12", "title": "Хасково: 5160 къса цигари без бандерол са иззели икономическите полицаи в Хасково и Свиленград"}
{"url": "http://www.focus-news.net/news/2018/11/12/2589384/veliko-tarnovo-s-12-13-stotinki-sa-poevtineli-osnovnite-vidove-goriva-v-grada.html", "text": "С 12-13 стотинки са намалели цените на основните видове горива във великотърновските бензиностанции след протестите, показва репортерска проверка на  Радио „Фокус“-Велико Търново . Към момента бензин А95 във Велико Търново се продава на средна цена от 2,24 лв./л. В края на месец октомври цената на този вид гориво бе 2,37 лв./л. Спадът в цените е с 13 стотинки. Цената на дизела от края на октомври досега е спаднала с 5 стотинки.  В момента този вид гориво се търгува са 2,36 лв./л., докато преди две седмици се продаваше  за 2,41 лв./л. При бензин А98 се отчита понижение в цената с 12 стотинки – от 2,63 лв./л. на 2,51 лв./л.  Газта и метанът поддържат цена. Газта се пр0дава за 1,08 лв./л, докато метанът струва 1,44 лв./л.  През август този вид гориво се е продаваше за 1,34 лв./л, след което през септември отбеляза значителен ръст с 10 стотинки. Средната цена за страната му е 1,42 лв./л. \r\nЦените на повечето видове горива в областта са с по 1 стотинки по-ниски  или по-високи от средните в страната. Справка със статистика за страната на сайт за горива сочи, че за днешния ден област Велико Търново е на 14-то място в класация за най-евтини горива в България . В края на месец октомври бе на 15-та позиция. Съседната област Габрово е на 9-то място. Най-евтините горива са в област Хасково, а Ловеч и Плевен са съответно на 18-то и 25-то място. „Фокус“ припомня, че на 26-ти октомври във Велико Търново се проведоха протести срещу високите цени на горивата. Недоволството на гражданите е породено от факта, че големите вериги бензиностанции в региона продават с около 15 стотинки по-скъпо отколкото в другите области на страната. \r\nВчера се проведе масов протест в града. Протестиращите срещу високите цени на горивата се обединиха с тези, искащи оставката на вицепремиера Валери Симеонов. Над 2000 човека излязоха по улиците във Велико Търново и за кратко блокираха главен път София – Варна. \r\nНадежда КРЪСТЕВА", "date": "2018.11.12", "title": "Велико Търново: С 12-13 стотинки са поевтинели основните видове горива в града"}
{"url": "http://www.focus-news.net/news/2018/11/12/2589395/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  ще започнем с едно важно събитие от изминалата седмица – панихидата на военните гробища, която бе отслужена на Архангеловден. Наш събеседник по темата ще бъде Методи Бисерков, историк и началник на Дирекция „Образование и култура“ към Община Петрич. Ще разкажем повече за храма, в който на 8 ноември 1948 година, след отслужването на празнична литургия, е убит митрополит Борис Неврокопски от един низвергнат свещеник. Църквата „Свети Димитър“ се намира в петричкото село Коларово, а повече за нея ще ни разкаже отец Павел, който е свещеник в храма.  \r\nПрез октомври бяха направени поредните разкопки на античен град Хераклея Синтика. Какви открития са направени този път ще научим от доц. д-р Людмил Вагалински, директор на Националния археологически институт с музей към БАН и ръководител на проучванията на античния град. Очакваме и Вас на телефоните в студиото: 0885 303 373 и 073/ 88-55-81, или на е-майл: pirin@focus-news.net, за да коментирате всичко, което Ви интересува, по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете и да обикнете древната и вечна Община Петрич. \r\nПредаването „Петрич – древен и вековечен“ се излъчва на честотите на   всеки понеделник, от 15.00 до 16.00 часа, с водещ Натали Стефанова.", "date": "2018.11.12", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/11/12/2589388/varna-220-lvl-e-srednata-tsena-na-masoviya-benzin-v-grada.html", "text": "2,20 лв./л е средната цена на масовия бензин във Варна. Това каза за  Радио „Фокус“ – Варна  Иван Бенев, управител на верига бензиностанции в града. Той допълни, че средната цена на масовия дизел в града към момента е 2,35 лв./л. Иван Бенев припомни, че през май тази година средните цени на дизела са били 2,20 лв./л, на бензина също 2,20 лв./л. „Имаше повишение на цените на едро, което се отрази и в повишение на цените на дребно, като последните 20 дни има понижение на цените на едро, което обуславя и понижение на цените на дребно“, заяви Иван Бенев.  \r\nСправка на средните цени на дребно във Варна в последните три години показва плавно увеличение на цените на дизеловото гориво, бензина и пропан-бутана, с изключение на 2016 година, когато се отчита спад. Ако през 2015 година средната цена на дизела е била 2 лв./л, през 2016 година – 1,85 лв./л, а 2017 година вече е 2,08 лв./л. През 2015 година средната цена на бензин А95 във Варна е била 1,95 лв./л, през 2016 година – 1,85 лв./л, а 2017 година – отново 1,95 лв./л. По отношение на пропан-бутана справката за 2017 година отчита увеличение на  средната цена с 12 стотинки спрямо 2015 година. \r\n„В България има олигопол, а не монопол“, коментира Иван Бенев. На въпрос – какви са цените на международните борси и как те се отразяват на пазара у нас, Иван Бенев посочи, че гледа две отправни цени – Brent Crude(ICE) и Gasoil (Nymex). „В началото на тази година първата беше около 60 USD/bbl., към днешна дфата е 71,15. Втората в началото на годината беше около 580 USD/MT, към днешна дата е около 670. Дизелът в началото на годината беше около 2,00 лв./л, към днешна дата е 2,35 лв./л. Очевидно има пряка зависимост между борсовите и цените по станциите. Цените в България могат да се контролират единствено от държава, вносители и производители. Най-вече държавата. Бензиностанциите са крайна точка на предлагане и там не може да се компенсират очакванията на хората за по-ниски цени. Държавата има средно по един лев на всеки литър гориво – акциз и ДДС, като няколко пъти е ставало въпрос, че има ДДС и върху акциза“, допълни Иван Бенев.  \r\nПо думите му един търговец на дребно работи в зависимост от разположението на обекта с надценка от 2 до 10 стотинки на литър пропан-бутан и от 5 до 20 стотинки на литър за светлите горива. „Отделно има картова система с отстъпки, клиенти на отложено плащане и други възможности и този марж още един път намаля оттам. Всички работим спрямо цените, които ни обявяват на едро вносители и производители и слагаме надценка между 2 и 10%. Ако обектът продава малко, необходимата му надценка е до 15%, за да се издържа. В противен случай трябва да затвори. Мнението ми по темата с монопола, е че в България има олигопол, а не монопол. Факт е, че всички извън олигополните взаимоотношения в тази ситуация нямат никакъв друг вариант освен да се съобразяват с това, ако искат да участват на пазара“, заяви Иван Бенев. \r\nМарияна ВАЛЕНТИНОВА", "date": "2018.11.12", "title": "Варна: 2,20 лв./л е средната цена на масовия бензин в града"}
{"url": "http://www.focus-news.net/news/2018/11/12/2589399/sport-stoycho-mladenov-ostava-v-kazahstanskiya-kaysar.html", "text": "Стойчо Младенов удължи договора си с казахстанския Кайсар, съобщи специалистът на личния си сайт. \r\nВ последния кръг на първенството на Казахстан, което приключи в неделя, воденият от българския наставник победи Актобе с 2:0 и завърши на пето място в крайното класиране. За пети пореден път шампион на Казахстан стана бившият отбор на Станимир Стоилов – ФК Астана.", "date": "2018.11.12", "title": "Спорт: Стойчо Младенов остава в казахстанския Кайсар"}
{"url": "http://www.focus-news.net/news/2018/11/12/2589398/oblastniyat-upravitel-na-sofiya-ilian-todorov-nyama-da-dopusna-poskapvane-na-vodata-v-sofiyska-oblast-dori-i-s-1-stotinka.html", "text": "Цената на водата в Софийска област се определя от ВиК – София ЕООД, въз основа на изработен от тях бизнес план. Такъв в областна администрация на Софийска област все още не е постъпил, съобщиха от пресцентъра на  Областната администрация . Но има индикации за повишението на водата в областта, което няма да бъде допуснато от мен. На 20 август 2018 г по време на работна среща на Областния управител и председател на Асоциация ВиК на обособена територия в мое лице, обслужвана от ВиК – ЕООД – София и кметове на общини от областта с Малина Крумова – тогава заместник-министър на МРРБ, управителят на ВиК ЕООД – София Никола Нитов заявява: „В областта има над 240 села и 130  помпени станции, дружеството има 600 човека персонал, имаме ел.разходи. образно казано ако дружеството харчи 1,50, изкарва 1 лв. При тази цена на водата дружеството затъва. В бъдещия бизнес-план има заложени инвестиции за всяка община. Социално поносимата цена се очертава около 3,15 лв.“. Изказването е записано в протокола от срещата. \r\nЗа сведение, сега цената на гравитачната водата в гр. Долна Баня  е 0.78 лв., а в гр. Костенец -  0.78 лв. \r\n\"Докато съм Областен управител на Софийска област и представител на държавата, като Председател на Асоциацията по ВиК ще блокирам пътя на всеки бизнес план, към КЕВР, с който се увеличава цената на водата\", каза областният управител Илиан Тодоров. \r\nНа предстоящото извънредно заседание на Общото събрание на ВиК, което ще се проведе на 13 ноември 2018 г. ще поставя като основен въпрос цената на водата в областта.", "date": "2018.11.12", "title": "Областният управител на София Илиан Тодоров: Няма да допусна поскъпване на водата в Софийска област дори и с 1 стотинка"}
{"url": "http://www.focus-news.net/news/2018/11/12/2589400/ministar-mladen-marinov-shte-provede-rabotni-sreshti-s-kmetove-ot-oblastite-sliven-i-yambol.html", "text": "Министър Младен Маринов ще проведе работни срещи с кметове на населени места от областите Сливен и Ямбол на 13 ноември. Това съобщиха от пресцентъра на  МВР . Тема на разговорите ще бъде взаимодействието между местната власт и полицията при обезпечаване на обществения ред и сигурността.  \r\nРаботната среща в сградата на Областната администрация в Сливен започва в 10.00 часа, след края е предвиден брифинг, който се очаква да започне към 12.00 часа.  \r\nНачалото на работните разговори в Областната администрация на Ямбол е от 15.00 часа, а брифингът се предвижда да започне около 17.00 часа.", "date": "2018.11.12", "title": "Министър Младен Маринов ще проведе работни срещи с кметове от областите Сливен и Ямбол"}
{"url": "http://www.focus-news.net/news/2018/11/12/2589402/ministar-krasimir-valchev-kazanlak-e-nay-dobriyat-primer-za-angazhiranostta-na-obshtinata-i-na-mestniya-biznes-s-profesionalnoto-obrazovanie.html", "text": "Казанлък е най-добрият пример за ангажираността на Общината и на местния бизнес с професионалното образование. Това каза министърът на образованието и науката Красимир Вълчев, който посети Казанлък, където се срещна и разговаря с директори на детски и учебни заведения в общината и бе запознат с възможностите за взаимодействие между образователните институции и местния бизнес в сферата на дуалното обучение, предаде кореспондент на  Радио „Фокус” . Пред журналисти министър Вълчев обърна внимание на това, че Казанлък е община, където може да бъде видяно отражение на всички проблеми и политики в системата на образованието. По думите му в общината има големи и елитни училища, селски училища, училища с концентрация на деца от уязвими групи, има специфични проблеми и добра практика на взаимодействие между професионалните гимназии и бизнеса, има добри резултати по Механизма за съвместна работа на институциите за обхващане и задържане на децата в предучилищна и училищна възраст. „Поздравление за Общината, за ангажираността на местния бизнес с професионалното образование, с дуалната форма на обучение. Тя е възможност да мотивираме повече деца да се включат в професионално образование, особено техническо. Казанлък е най-добрият пример за това – има концентрация на високотехнологични предприятия, които създават голяма добавена стойност, необходимост от кадри и взаимодействие на професионалното образование и бизнеса”, каза още министър Вълчев. \r\nСлавяна ГАЙДАРОВА", "date": "2018.11.12", "title": "Министър Красимир Вълчев: Казанлък е най-добрият пример за ангажираността на Общината и на местния бизнес с професионалното образование"}
{"url": "http://www.focus-news.net/news/2018/11/12/2589381/ard-horst-zeehofer-potvardi-ofitsialno-reshenieto-si-za-ostavka-ot-hss-no-ne-i-ot-posta-federalen-ministar-na-vatreshnite-raboti.html", "text": "Хорст Зеехофер потвърди официално докладите за оттеглянето си като председател на Християнсоциалния съюз (ХСС), но подчерта, че ще остане на поста федерален министър на вътрешните работи на Германия, предава телевизионният канал  ARD . \r\n„Ще подам оставка като партиен лидер на ХСС“, заяви Зеехофер от саксонския град Бауцен, като допълни, че ще продължи службата си в Министерството на вътрешните работи в Берлин.  \r\nБаварският политик изказа благодарност за възможността да заема лидерския пост в ХСС в продължение на много години. „Промяната е част от живота“, коментира Зеехофер, като допълни, че желанието му е да отвори пътя за обновяване на партията. За точното време на оттеглянето му от партията той не направи изявление. Очаква се обаче това да бъде обявено в рамките на вече започналата седмица.  \r\nПо-рано в понеделник фракционният лидер на партията „Зелени“ Катрин Гьоринг-Екард призова Зеехофер незабавно да подаде оставка от поста федерален министър на вътрешните работи на Германия. „Всеки следващ ден, в който Зеехофер остава федерален вътрешен министър, е прекалено много“, категорична бе Гьоринг Екард. Тя подчерта, че политиката на Зеехофер представлява „риск за сигурността“ за обществото.  Тереза Герова", "date": "2018.11.12", "title": "ARD: Хорст Зеехофер потвърди официално решението си за оставка от ХСС, но не и от поста федерален министър на вътрешните работи"}
{"url": "http://www.focus-news.net/news/2018/11/12/2589404/makfaks-makedoniya-belgrad-edin-zaginal-i-shestima-postradali-pri-deraylirane-na-tramvay.html", "text": "Един пешеходец е загинал, а други шестима са пострадали при дерайлирането на трамвай в сръбската столица след удар с автомобил, предава македонската информационна агенция  „Макфакс“ . \r\nБелградските медии съобщават, че след дерайлирането трамваят се е врязал в сградата на Стопанската камара на Сърбия и е ударил 30-годишен минувач.  \r\nДвижението по улицата, на която се е случил трагичният инцидент, е изцяло блокирано. На място има голям брой пожарникари, полицейски служители и екипи на „Бърза помощ“. Кметът на сръбската столица и неговият заместник също са пристигнали на мястото на произшествието.  Тереза Герова", "date": "2018.11.12", "title": "„Макфакс“ (Македония): Белград – един загинал и шестима пострадали при дерайлиране на трамвай"}
{"url": "http://www.focus-news.net/news/2018/11/12/2589403/arh-boyan-kolarov-zam-kmet-na-dobrich-parapet-na-mostovoto-saorazhenie-v-rayona-na-bitaka-e-padnal-zaradi-katastrofa.html", "text": "Падналият парапет на мостовото съоръжение в района на битака е заради катастрофа. Това заяви зам.-кметът „Устройство на територията“ арх. Боян Коларов, предаде кореспондент на  Радио „Фокус” – Варна . „От няколко дни липсва парапет на моста точно над река Добричка в района на кръстовището на бул. „Русия“ и ул. „Христо Ботев“. Тази сутрин специалисти от Дирекция „Устройство на територията“ и Общинското предприятие „Комуналстрой“ са направили оглед на мястото с инцидента\", съобщи зам.-кметът. По думите му е предвидено още днес да започне отстраняване на счупените елементи и те да бъдат заменени със здрави. „Може би още днес ще успеят да го приключат. Казаха ми, че не е нещо сериозно“, посочи зам.-кметът.  \r\nМиналата зима заради силен вятър и амортизиране падна част от парапет на друго мостово съоръжение по бул. „Добруджа“. За щастие парапетът падна към тротоара и инцидентът се размина без пострадали граждани и имуществени щети. Парапетът се намира по моста над бул. „Русия“ – място с оживен трафик през целия ден. Благодарение на бързата и професионална намеса на Общината парапетът по това съоръжение е подменен с нов и изпълнен според всички изисквания за устойчивост и здравина.  \r\nЖулиета НИКОЛОВА", "date": "2018.11.12", "title": "Арх. Боян Коларов, зам.-кмет на Добрич: Парапет на мостовото съоръжение в района на битака е паднал заради катастрофа"}
{"url": "http://www.focus-news.net/news/2018/11/12/2589405/sliven-32-godishen-mazh-e-postradal-sled-kato-e-bil-udaren-s-bradva-po-glavata.html", "text": "32-годишен мъж е пострадал, след като е бил ударен с брадва по главата. Това съобщиха от пресцентъра на  МВР . Служители на РУ-Котел са задържали 20-годишен за причиняване на телесна повреда. Снощи, към 19.20 часа, в полицията бил получен сигнал, че на улица в селото Градец трима мъже са предизвикали скандал и 32-годишен е ударен с брадва по главата. Той е транспортиран до МБАЛ-Сливен и оставен за лечение. От проведените издирвателни действия за извършеното престъпление е задържан 20-годишен от същото село. По случая е образувано досъдебно производство.", "date": "2018.11.12", "title": "Сливен: 32-годишен мъж е пострадал, след като е бил ударен с брадва по главата"}
{"url": "http://www.focus-news.net/news/2018/11/12/2589407/ruse-politsiyata-izdirva-dvama-mazhe-za-vaorazhen-grabezh-v-magazin-v-selo-nikolovo.html", "text": "Полицията разследва въоръжен грабеж, извършен в магазин в село Николово, съобщиха от  ОДМВР- Русе . Сигналът е подала жена, която работи в магазина. Тя е обяснила, че около 20.15 часа са влезли двама маскирани мъже, облечени в тъмни дрехи. Единият мъж е имал пистолет, с който е ударил по главата колегата й, който паднал на земята. След това се обърнал към нея и поискал да му даде всички пари. Тя казала, че не може да отвори касата и тогава двамата грабнали няколко неразпечатани стека цигари и лотарийни билети, поставили ги в чанта и избягали от магазина. Удареният служител на магазина е бил отведен в УМБАЛ – Канев в Русе. След преглед и оказана медицинска помощ е освободен с контузна рана на лявата вежда. На местопроизшествието е извършен оглед. Изяснено е, че от търговския обект липсват общо 6 стека цигари и 100 бр. лотарийни билети, като щетите се уточняват. По случая е образувано досъдебно производство. Работата по разследването продължава, издирват се двамата извършители.", "date": "2018.11.12", "title": "Русе: Полицията издирва двама мъже за въоръжен грабеж в магазин в село Николово"}
{"url": "http://www.focus-news.net/news/2018/11/12/2589406/blagoevgrad-mikrobus-e-preminal-prez-kraka-na-10-godishno-momche-v-sandanski.html", "text": "Микробус е преминал през крака на 10-годишно момче в Сандански. Това съобщи за  Радио „Фокус“-Пирин  Йорданка Шаркова, говорител на Областна дирекция на МВР-Благоевград. Инцидентът е станал на улица „Ильо войвода“ в града. Момчето е транспортирано в болницата в Сандански. По първоначални данни е с фрактури на пръстите на единия крак. Сигналът за инцидента е получен в МВР в 12.56 часа. \r\nНатали СТЕФАНОВА", "date": "2018.11.12", "title": "Благоевград: Микробус е преминал през крака на 10-годишно момче в Сандански"}
{"url": "http://www.focus-news.net/news/2018/11/12/2589397/kyustendil-ot-226-do-300-leva-e-tsenata-na-zastrahovkata-grazhdanska-otgovornost-za-lekite-avtomobili-v-grada.html", "text": "От 226 до 300 лева е цената на застраховката „Гражданска отговорност” за леките автомобили в Кюстендил. Това каза пред  Радио „Фокус” – Кюстендил  Георги Стоев, дългогодишен брокер на застраховки в Кюстендил. По думите му различните дружества обявяват различни цени, в зависимост от политиката на самата компания и от това дали дружествата имат желание да се ангажират със сключването на такива полици. На този етап застрахователните компании не правят отстъпки за шофьори без нарушения на пътя. Цената може да се намали с около 5 %, ако цялата сума за застраховката се плати наведнъж или в случай на сключване на няколко полици „Гражданска отговорност” и „Автокаско”. Очакванията са, че до края на годината цените ще се повишат, но не драстично, а предлаганата система „Бонус – малус” ще повиши драстично стойността на „Гражданската отговорност”. Самата система е метод за отстъпки или добавки към застрахователната премия, които се определят в зависимост от това колко рисков е един водач. Концепцията на този метод е да стимулира добрите и да дисциплинира или въздейства върху лошите водачи за намаление на злополуките по пътищата. \r\nВенцеслав ИЛЧЕВ", "date": "2018.11.12", "title": "Кюстендил: От 226 до 300 лева е цената на застраховката „Гражданска отговорност” за леките автомобили в града"}
{"url": "http://www.focus-news.net/news/2018/11/12/2589389/alsat-m-makedoniya-ortse-kamchev-nyama-da-bade-osvoboden-ot-zatvora-pod-garantsiya.html", "text": "Бизнесментът Орце Камчев, задържан в затвора „Шутка“ за разследване по случая „Империя“ на Специализираната прокуратура, няма да бъде освободен под гаранция, предава излъчващият на албански език скопски телевизионен канал  „Алсат-М“ . \r\nАдвокатът на Камчев подаде жалба в събота срещу решението на съдията да издаде заповед за задържане за срок от 30 дни. Съдът трябва да реши дали да бъде прието обжалването на защитата на Камчев, но няма да предложи освобождаването му под гаранция, тъй като мярката срещу него е определена не само заради опасността от бягство, но и заради възможността за възпрепятстване на разследването и влияние на свидетели.  \r\nАргументите на адвокатите на Камчев са, че клиентът им няма да избяга, тъй като е семеен, и че не може да повлияе на свидетелите, защото престъплението е извършено преди 16 години и доказателствата се основават на документи, а не на показания. Последното престъпление, за което той бе обвинен, бе извършено преди пет години и той имаше възможността да унищожи документацията. \r\nКамчев и още 12 от неговите бизнес партньори са заподозрени в престъпно сдружаване, пране на пари и други престъпления. Петима от заподозрените са задържани. Тереза Герова", "date": "2018.11.12", "title": "„Алсат-М“ (Македония): Орце Камчев няма да бъде освободен от затвора под гаранция"}
{"url": "http://www.focus-news.net/news/2018/11/12/2589409/varna-56-godishna-zhena-e-zadarzhana-za-izvarsheni-dve-telefonni-izmami.html", "text": "56-годишна жена с инициали Ж.А. от Варна е установена като извършител на две измами, извършени по телефона. Това съобщиха от  ОДМВР - Варна . При единия случай е използван сценарий с нужда от операция на близък, а в другия се въвежда в заблуждение 68-годишна жена, че съдейства на полицията за залавяне на телефонни измамници. Сумите, които са предадени на Ж.А. са съответно 2900 лв. и 6000 лв. По случая има образувано досъдебно производство, материалите са докладвани на Районна прокуратура – Варна. На жената е повдигнато обвинение. Същата е задържана за срок до 72 часа.", "date": "2018.11.12", "title": "Варна: 56-годишна жена е задържана за извършени две телефонни измами"}
{"url": "http://www.focus-news.net/news/2018/11/12/2589408/kyustendil-zhitelite-na-malkite-naseleni-mesta-v-obshtinata-predpochitat-otoplenieto-s-tvardo-gorivo.html", "text": "Жителите на малките населени места в община Кюстендил предпочитат отоплението с твърдо гориво. Това каза пред  Радио „Фокус” – Кюстендил  Климент Терзийски, кмет на село Шишковци. По думите му една част от хората предпочитат да се отопляват на дърва, а останалите ползват за огрев въглища. „Много от хората се записват за добив на дърва от корен. По този начин горивото им излиза по-евтино”, каза Климент Терзийски. По думите му единственото неудобство е фактът, че самите сечища са на по-далечно разстояние от населеното място. Почти липсват домакинства, ползващи електрическата енергия. В областния център – Кюстендил, по-голямата част от държавните и общински институции се отопляват с природен газ. По-малък е броят на домакинствата, ползващи за отопление синьото гориво. Предпочитанията отново са към дърва и въглища. \r\nВенцеслав ИЛЧЕВ", "date": "2018.11.12", "title": "Кюстендил: Жителите на малките населени места в общината предпочитат отоплението с твърдо гориво"}
{"url": "http://www.focus-news.net/news/2018/11/12/2589413/legendata-na-britanskiya-futbolen-klub-manchestar-yunayted-liy-martin-poseti-veliko-tarnovo.html", "text": "Легендата на британския футболен клуб „Манчестър Юнайтед“ Лий Мартин гостува във Велико Търново. Спортистът, играл като ляв защитник в отбора за времето от 1988 до 1994 г., посети националния събор на българския фен-клуб на „Червените дяволи“, който се състоя в града. Това съобщиха от пресцентъра на  Община Велико Търново . \r\nВъв Велико Търново за първи път бе представено българското издание на книгата „Манчестър Юнайтед. Историята на един велик футболен клуб в десет мача“, написана от британския спортен журналист Джонатан Уилсън. Тя проследява историята на един от най-популярните футболни клубове, превърнал се в световен бранд. Лий Мартин е герой в един от десетте ключови мача, разглеждани в книгата. \r\nЛегендарният защитник на „Червените дяволи“ се срещна и със заместник-кмета на Велико Търново и президент на ФК „Етър ВТ“ проф. Георги Камарашев. Лий Мартин сподели, че в Старата столица е бил посрещнат толкова топло, колкото на „Олд Трафорд“. Проф. Камарашев разказа на британския футболист моменти от историята на ФК „Етър“, като подчерта и доброто представяне на „виолетовите“ в настоящия сезон на Първа професионална лига. Заместник-кметът анонсира и предстоящото изграждане на тренировъчен футболен терен до Спортното училище, както и бъдещата реализация на проект за игрище до западните трибуни на стадион „Ивайло“. В срещата участваха също председателят на българския фен-клуб на „Манчестър Юнайтед“ Емил Йорданов и членове на Управителния съвет на организацията.  \r\nНа тръгване от Велико Търново Лий Мартин обеща, че ще сподели отличните си впечатления от града и от фен-клуба със свои приятели – легенди на „Червените дяволи“.", "date": "2018.11.12", "title": "Легендата на британския футболен клуб „Манчестър Юнайтед“ Лий Мартин посети Велико Търново"}
{"url": "http://www.focus-news.net/news/2018/11/12/2589411/plovdiv-zavedenie-e-goryalo-na-ulitsa-mladezhka-v-grada-postradal-e-chovek-ot-personala.html", "text": "Заведение е горяло на улица „Младежка“ в Пловдив, съобщи за  Радио „Фокус“-Пловдив  инсп. Цвятко Дешев,  говорител на Регионална дирекция „Пожарна безопасност и защита на населението“ в града. Сигналът за пожара е подаден в 13.35 часа. На мястото са изпратени два противопожарни автомобила. Причината за инцидента е изтичане на газ. При пожара е пострадал човек от персонала, който е с обгорени ръце и е транспортиран в болница. Към момента пламъците са потушени. \r\nМария РУСЕВА", "date": "2018.11.12", "title": "Пловдив: Заведение е горяло на улица „Младежка“ в града, пострадал е човек от персонала"}
{"url": "http://www.focus-news.net/news/2018/11/12/2589412/hurriyet-deset-dushi-sa-v-neizvestnost-sled-potavaneto-na-migrantska-lodka-kray-izmir-nad-70-migranti-sa-zaloveni-v-granichna-s-balgariya-provintsiya.html", "text": "Десет души са в неизвестност след потъването на лодка, превозваща нелегални мигранти, край бреговете на турската провинция Измир, съобщава вестник  Hurriyet , като се позовава на данни от бреговата охрана. \r\nПри инцидента са загинали двама мигранти, се казва в изявление на турската брегова охрана. В текста се подчертава, че спасителната операция е още в ход. \r\nВластите не разкриват детайли за националността на мигрантите.  \r\nОт редакцията подчертават, че междувременно турските сили за сигурност са заловили 73 нелегални мигранти в северозападната провинция  Къркларели, граничеща с България. Става въпрос за иракчани, иранци, афганистанция и пакистанци.  Тереза Герова", "date": "2018.11.12", "title": "Hurriyet: Десет души са в неизвестност след потъването на мигрантска лодка край Измир, над 70 мигранти са заловени в гранична с България провинция"}
{"url": "http://www.focus-news.net/news/2018/11/12/2589414/plovdiv-katastrofa-zatrudnyava-dvizhenieto-mezhdu-bulevard-nikola-vaptsarov-i-pere-toshev-nyama-danni-za-postradali-hora.html", "text": "Катастрофа затруднява движението между булевард „Никола Вапцаров” и „Пере Тошев” в Пловдив, съобщи слушател на  Радио „Фокус“-Пловдив . Пътният инцидент е станал преди около 40 минути между два леки автомобила. Няма данни за пострадали хора. Нанесени са сериозни материални щети върху превозните средства. На мястото има полицейски екип и линейка. \r\nМария РУСЕВА", "date": "2018.11.12", "title": "Пловдив: Катастрофа затруднява движението между булевард „Никола Вапцаров” и „Пере Тошев”, няма данни за пострадали хора"}
{"url": "http://www.focus-news.net/news/2018/11/12/2589416/varna-46-godishna-zhena-e-postradala-pri-pozhar-v-apartament-na-ul-samarsko-zname.html", "text": "46-годишна жена е пострадала при пожар в апартамент на ул. „Самарско знаме“. Това съобщиха от  ОДМВР - Варна . Сигналът за инцидента е подаден на 10 ноември т.г. около 09.15 часа. Причината за инцидента е техническа неизправност на газова бутилка. Увредени са кухненски шкафове, аспиратор, опушени са 10 кв. м стени. При инцидента е пострадала 46-годишна жена, която е получила изгаряния, няма опасност за живота ѝ.", "date": "2018.11.12", "title": "Варна: 46-годишна жена е пострадала при пожар в апартамент на ул. „Самарско знаме“"}
{"url": "http://www.focus-news.net/news/2018/11/12/2589415/burgas-kmetat-dimitar-nikolov-podkrepya-initsiativata-na-obshtinskite-savetnitsi-za-chistota-na-vazduha-i-predlaga-dopalnitelni-merki.html", "text": "Кметът Димитър Николов подкрепя инициативата на общинските съветници за чистотата на въздуха в Бургас и предложението им за извършване на замерване от независима лаборатория. Това съобщиха от пресцентъра на  Община Бургас . \r\n„Темата винаги е била чувствителна за града и аз от първата година като кмет съм настоявал за постоянен контрол от компетентните институции. Затова приемам всяка една инициатива по отношение на въздуха за положителна и благодаря на общинските съветници за това, че се присъединяват към усилията на Община Бургас. Изразяването на загриженост от страна на Общинския съвет ще направи позицията ни на местна власт още по-силна и пред българските, и пред международните компетентни институции“, заяви Николов.  \r\nСпоред него недоверието на бургазлии към резултатите от съществуващите замервания на въздуха са факт. Ето защо той подкрепя изцяло идеята на общинските съветници за независимо замерване.  \r\n„Вече съм изпратил писмо до МОСВ с искане специалистите да ни изпратят списък с лицензирани лаборатории на територията на ЕС. Очаквам общинският съвет да подкрепи финансирането на такова замерване, а комисията по екология да избере най-подходящата лаборатория“, допълни още кметът на Бургас.  \r\n„Убеден съм в отговорността на всички представители на местната власт и знам, че няма да се допусне създаването на излишни страхове и необоснована паника в хората. Затова смятам, че всяко изследване ще повиши информираността и ще допринесе за по-голяма обективност по темата за въздуха на Бургас“.  \r\nСпоред Димитър Николов местният парламент ще вземе решение дали да се проведе местен референдум, въпреки че няма бургазлия, който да отговори с „НЕ“ на въпросите дали иска по-чист въздух в Бургас.  \r\nКметът на Бургас очаква подкрепа от общинските съветници и на няколко други предложения, които вече е отправил към МОСВ и комисията по екология към НС:  \r\n- издаването и промените в комплексните разрешителни от МОСВ за предприятия на територията на съответната община да се одобряват със санкция на местния парламент с две трети мнозинство; \r\n- налаганите глоби на промишлените предприятия за неспазване на клаузи в комплексните разрешителни да постъпват в общинските бюджети, тъй като местните жители са потърпевши от тези нарушения;  \r\n- МОСВ да преразгледа отказа си на предложението на кмета на Община Бургас за промяна на комплексното разрешително на „Кроношпан“ и преминаването им към 24-часов мониторинг на дейността;  \r\n- МОСВ да задължи „Лукойл Нефтохим Бургас“ и „Кроношпан“ да осигурят информация от собствените си непрекъснати измервания на информационно електронно табло, достъпно за всички граждани.", "date": "2018.11.12", "title": "Бургас: Кметът Димитър Николов подкрепя инициативата на общинските съветници за чистота на въздуха и предлага допълнителни мерки"}
{"url": "http://www.focus-news.net/news/2018/11/12/2589418/plovdiv-kitayska-delegatsiya-ot-grad-dzabo-izrazi-namerenie-za-pobratimyavane-s-grad-karlovo.html", "text": "Китайска делегация от град Дзъбо изрази намерение за побратимяване с град Карлово, съобщиха от пресцентъра на  Община Карлово . Десетчленна китайска делегация от град Дзъбо /Zibo/, провинция Шандонг се срещна с ръководството на община Карлово и изрази намерение за побратимяване на двата града и взаимно сътрудничество. Заместник-кметът на община Карлово Стойо Карагенски прие китайската делегация водена от Тиян Жанмин – директор в община Дзъбо, представители от администрацията и китайски бизнесмени. Заместник-кметът представи пред китайците община Карлово и възможностите за инвестиции, които съществуват в Индустриална зона – Карлово и град Баня и благодари за проявения интерес към града и общината. Град Дзъбо е с население от 4,7 милиона жители, а приходите които внася общината към държавния бюджет възлизат на 40 милиарда юана. Общината има много добро развито индустриално производство, възлизащо на 400 милиона юана. Развити са различни индустриални браншове, като текстил, керамика, фармация и др. Градът е известен още с футболния си отбор, като Дзъбо е мястото, където се заражда най-древният футбол, признато от ФИФА през 2005 г. Там се е намирало древното царство Чи, датиращо от преди 3 200 г., и е родно място на известния в цяла Югоизточна Азия китайски писател Лао Дзъ. Град Дзъбо е с много важно значение за икономиката на Китай, като поддържа политика на отвореност към света. Контактите между двата града са установени от изпълнителния директор на „Българска роза“ АД Спас Видев, който има много добро сътрудничество с фирма от град Дзъбо, а кметът на града изпраща делегацията в Карлово с цел побратимяване. Г-н Карагенски и г-н Жанмин подписаха протокол от срещата и си размениха подаръци. Г-н Жанмин получи Почетен плакет на община Карлово и дърворезба със символа на град Карлово – роза. Г-н Карагенски получи от китайска страна шишенце за парфюм, ръчно изрисувано от вътрешната страна, като произведение на изкуството и копринен шал от град Дзъбо, който се слави с своята много добре развита копринена индустрия.", "date": "2018.11.12", "title": "Пловдив: Китайска делегация от град Дзъбо изрази намерение за побратимяване с град Карлово"}
{"url": "http://www.focus-news.net/news/2018/11/12/2589419/shumen-rekorden-broy-uchastnitsi-shte-se-yavyat-v-10-tiya-mezhdunaroden-esenen-turnir-po-informatika-v-grada.html", "text": "Рекорден брой участници ще се явят в 10-тия Международен есенен турнир по информатика в Шумен. Организацията за IT надпреварата беше представена на пресконференция с участието на Бисерка Йовчева, председател на Организационния комитет, д-р Светлана Маркова, заместник-кмет на Община Шумен и доц. Юрий Проданов от Шуменски университет „Епископ Константин Преславски“, предаде репортер на  Радио „Фокус“-Шумен . Заявки са подали 187 състезатели. Бисерка Йовчева обясни, че сред тях са представители на 4 от Топ 5 държави в света- България, Румъния, Русия и Полша, както и от Сърбия и Молдова, а за първи път и от Армения и Швейцария. Очаква се в дните от 21 до 25 ноември в Шумен да гостуват около 600 души. Състезателните дни в 10-тия Международен есенен турнир по информатика са 23 и 24 ноември, от 9.00 да 14 часа. Състезанието ще се проведе в Шуменския университет. Осигурени са необходимите 230 компютъра. Като доброволци ще се включат студенти и ученици от ППМГ „Нанчо Попович“. Шумен ще бъде представен от два отбора: старши - Йордан Димитров, Виктор Върбанов, Иван Смиленов и Ферид Исмаилов и младши - Михаил Василев, Едис Хакъ, Ростислав Стоянов и Кристиян Козарев. Иван Борисов и Сали Басри участват в сборен отбор заедно със състезатели от Смолян и Свиленград. Всички шуменски участници са ученици от ППМГ и Школа А&Б.  \r\nОфициалното закриване и награждаване победителите ще се състои на 24 ноември от 19.30 часа в зала „Проф. Венета Вичева“ на Общината. „Международният турнир е създаден е през 2009 година. Той е единствен в света, провеждащ се в две възрастови групи- младша до 15,5 години и старша – до 20 години. От миналата година се провежда в два състезателни дни, както всички големи турнири в света. По брой участници може да се мери единствено с Международната олимпиада по информатика където участват над 300 души, така че това е едно от най- мащабните състезания в света“, заяви Бисерка Йовчева. В рамките на турнира ще се проведе уъркшоп, посветен на методиката на обучение на деца с върхови постижения в информатиката. Той ще се проведе на 23 ноември от 10.00 часа в стая 309 на централния корпус на ШУ. В последния ден на 10-тия Международен есенен турнир по информатика ще се проведе и Национален турнир по информатика. Очакват се още 250 състезатели от България. За медали от Шумен ще се борят 14 ученика. Бюджетът на 10-ия Международен есенен турнир по информатика надхвърля 25 000 лв. 7 000 лв. са осигурени от Община Шумен, а останалите от спонсори. Домакин на турнира е Община Шумен, а негов патрон Любомир Христов, кмет на града. Организатори на турнира са Шуменски университет „Епископ Константин Преславски“ и Школа А&Б. Партньори на IATI са Министерство на Образованието и Науката, Сдружение „Европейска Младежка Олимпиада по Информатика“, Регионално управление на образованието – Шумен и др. \r\nИвелина ИВАНОВА", "date": "2018.11.12", "title": "Шумен: Рекорден брой участници ще се явят в 10-тия Международен есенен турнир по информатика в града"}
{"url": "http://www.focus-news.net/news/2018/11/12/2589420/galina-stoyanova-kmet-na-kazanlak-sled-priklyuchvane-na-proekta-za-dualnoto-obuchenie-kazanlak-shte-prodalzhi-da-ima-podkrepata-na-ministerstvo-na-obrazovanieto.html", "text": "Получихме уверение от министъра на образованието, че Казанлък ще получи подкрепа по отношение на дуалното обучение от Министерството, след като приключи проектът ДОМИНО. Това каза за  Радио „Фокус”  кметът на Общината Галина Стоянова след срещата с министър Красимир Вълчев. Тя поясни, че по време на срещата с директори на детски градини и училища от общината един от въпросите, поставен от директорите, е бил за грижата за училищата в малките населени места, за оставането на децата от малките населени места в местните училища. „Реновирахме базата във всички малки училища в общината и бихме желали децата да останат да учат в тях, да има качествен учебен процес и децата да не отиват в градските училища”, каза още тя. \r\nГалина Стоянова поясни, че във връзка с преминаване на едносменен режим на обучение в училищата пред министъра е поставен и въпросът за база за Математическата гимназия в Казанлък, в която да се изпълнява този процес. „Във всичко това получихме подкрепата на министър Вълчев и много добра оценка”, каза кметът на Казанлък. \r\nСлавяна ГАЙДАРОВА", "date": "2018.11.12", "title": "Галина Стоянова, кмет на Казанлък: След приключване на проекта за дуалното обучение, Казанлък ще продължи да има подкрепата на Министерство на образованието"}
{"url": "http://www.focus-news.net/news/2018/11/12/2589421/tass-govoritelyat-na-kremal-potvardi-podgotovkata-na-poseshtenie-na-aleksis-tsipras-v-rusiya.html", "text": "Говорителят на Кремъл Дмитрий Песков потвърди подготовката на посещението на гръцкия премиер Алексис Ципрас в Русия, предава  TACC , като уточнява, че то е насрочено за 7 декември.„Действително, визитата се подготвя“, заяви Песков пред журналисти. \r\nИнформацията за планираното пътуване на Ципрас бе разпространената от гръцката агенция ANMA, която се позовава на източници в правителството в Атина. \r\nПрез септември гръцкият лидер заяви, че Атина и Москва работят за подобряване на двустранните отношение след кризата от лятото, когато Русия бе уличена в действия срещу договора за новото име на Македония.  Тереза Герова", "date": "2018.11.12", "title": "ТАСС: Говорителят на Кремъл потвърди подготовката на посещение на Алексис Ципрас в Русия"}
{"url": "http://www.focus-news.net/news/2018/11/12/2589423/sport-grigor-dimitrov-ostava-na-19-ta-pozitsiya-v-svetovnata-ranglista.html", "text": "Григор Димитров остава на 19-та позиция в световната ранглиста. Миналата седмица най-добрият български тенисист изпадна от „Топ 10“ и записа най-слабото си класиране от 2 октомври 2016 година насам.  \r\nВ подреждането на първите десет най-добри тенисисти няма промени. Начело в класацията е сръбският тенисист Новак Джокович, следван от Рафаел Надал и Роджър Федерер. Четвърти и пети са съответно Хуан Мартин дел Потро и Александър Зверев.  \r\n„Топ 10“ оформят Кевин Андерсен, Марин Чилич, Доминик Тийм, Кей Нишикори и Джонм Иснър.", "date": "2018.11.12", "title": "Спорт: Григор Димитров остава на 19-та позиция в световната ранглиста"}
{"url": "http://www.focus-news.net/news/2018/11/12/2589422/sliven-darvata-i-parnoto-sa-predpochitaniya-nachin-na-otoplenie-v-grada.html", "text": "Дървата и парното са предпочитания начин на отопление в Сливен, показа репортерска проверка на  Радио „Фокус“  – Сливен . В районите в Сливен, където няма централно отопление, се предпочитат печки на дърва. По информация от търговци момента рязко се е покачило търсенето на дърва и въглища. Средно в областта кубик дърва се търгува за 80 лв. на кубик. По–евтини са дървата в районите с традиционен дърводобив – Котел и Твърдица. Там дървата са и предпочитан начин за отопление. В тези общински центрове няма изградени топлоцентрали. Търсени за отопление са и въглищата. Цената там варира в зависимост от качеството и това дали са обработени. 360 лв. за тон струват непресятите въглища. Цената на пресятите е 420 лв. Увеличава се и търсенето на пелети. Въпреки че първоначалната инвестиция в оборудване е по-висока, отоплението с пелети е по-лесно, заради автоматичното подаване към горивната камера.  \r\nВ областния център част от жителите на града ползва услугите на местната топлофикация, а цената за отопление предлагана от ТЕЦ – Сливен не е висока, тъй като котлите са на въглища и не се влияе от колебанията на цената и доставките на природен газ. Освен това от топлоцентралата предлагат преференциални цени на ползвателите срещу сключване на индивидуален договор. Така редовните платци получават топлоенергия на преференциални цени. Цената на парното за един месец в среден апартамент е около 140 – 150 лв. Въпреки, че тази година централното парно е по-скъпо с 5 ст. на кубик за отопляема площ, няма отказали се абонати. Онези, които поради липса на топлотрасета или абонатни станции не могат да се възползват от услугите на ТЕЦ, отново предпочитат твърдото гориво. Доказателство за това са и изплащаните от „Социално подпомагане помощи“ – над 90% от тях са за закупуване на дърва и въглища. \r\nЛюдмила ЙОРГОВА", "date": "2018.11.12", "title": "Сливен: Дървата и парното са предпочитания начин на отопление в града"}
{"url": "http://www.focus-news.net/news/2018/11/12/2589425/riosv-shumen-proveren-e-signal-za-zamatvane-vodite-na-reka-kamchiya-pri-selo-han-krum.html", "text": "Експерти от РИОСВ, Басейнова дирекция „Черноморски район“ и Регионалната лаборатория към Изпълнителната агенция по околна среда в Шумен провериха сигнал за замътване на река Камчия при село Хан Крум, община Велики Преслав. Това съобщиха от пресцентъра на  РИОСВ – Шумен . \r\nПроверката установи, че водата на река Камчия е бистра и не е оцветена в кафяво. При обхода на река Врана  до с. Хан Крум е констатирано, че  водата в реката е с видимост на около 30- 40 см . Не е установена мъртва риба и специфични отложения от замърсяване с утайки по дъното и бреговата ивица на двете реките. \r\nПроверена е и МВЕЦ „Тича“ в землището на с. Миланово и  отводнителните канали на техническо съоръжение нагоре по течението на р. Камчия преди Омуртагов мост.  Установено е, че на 8 и 9 ноември  е изпуснат и източен изравнител към МВЕЦ „Тича“ за ремонт на захранващ канал.  Водният оток е заустен чрез авариен изпускател и канал в р. Камчия.  В деня на  проверката не е установено замътване на водите на реката. \r\nПо заявка на Басейнова дирекция \"Черноморски район\" е извършено пробонабиране на повърхностни води от три пункта: от река Камчия до моста на с. Хан Крум, от реката преди и след заустване от аварийния канал на МВЕЦ \"Тича\" и по заявка на РИОСВ - Шумен от водите на аварийния канал след изравнителя му. Водните проби ще се изследват по показатели: pH, електропроводимост, температура на водата, разтворен кислород, наситеност с кислород, неразтворени вещества, БПК5, ХПК, амониев азот, нитритен азот, нитратен азот, общ азот, общ фосфор и фосфати като фосфор. \r\nНа оператора на МВЕЦ \"Тича\" е дадено предписание да информира Басейнова дирекция и РИОСВ-Шумен преди започване на ремонтни дейности.", "date": "2018.11.12", "title": "РИОСВ – Шумен: Проверен е сигнал за замътване водите на река Камчия при село Хан Крум"}
{"url": "http://www.focus-news.net/news/2018/11/12/2589426/sport-viktoriya-tomova-se-izkachi-s-edna-pozitsiya-v-svetovnata-ranglista.html", "text": "Виктория Томова се изкачи с една позиция в световната ранглиста и в обновената класация вече заема 155-то място. С една позиция напред до номер 213 се изкачва и Елица Костова. Сесил Каратанчева е 236-та, с две места по-нагоре спрямо предходната седмица.  \r\nВ „Топ 10“ няма промени. Начело е румънката Симона Халеп, следвана от Анджелик Кербер и Каролине Вожняцки.", "date": "2018.11.12", "title": "Спорт: Виктория Томова се изкачи с една позиция в световната ранглиста"}
{"url": "http://www.focus-news.net/news/2018/11/12/2589410/vergil-aleksiev-sobstvenik-na-patnicheska-firma-vav-vidin-sred-prevozvachite-ima-nastroeniya-za-uvelichavane-tsenata-na-biletite.html", "text": "Сред превозвачите има настроения за увеличаване цената на билетите, каза за  Радио „Фокус“ – Видин  Вергил Алексиев, собственик на най-голямата пътническа фирма във Видин. Той посочи, че с новите данъци и ако цената на горивото продължава да се повишава, превозвачите ще бъдат принудени да увеличат цената на билетите в автобусите. „В момента положението при нас е много трудно, при тези цени на горивото цените на билетите не се увеличават, защото влизаме в положението на хората, но при нови, по-високи цени на гориво, при нови, по-високи данъци – няма да издържим и ще бъдем принудени да вдигнем цените. Поддържаме транспортни линии до малки населени места, където пътуват много малко хора, кметовете настояват да се спазват транспортните схеми, да има автобуси“, заяву Вергил Алексиев. Той обясни, че пътническият транспортен бранш в малките области на страната в момента едва оцелява. \r\nАнна ЛОЗАНОВА", "date": "2018.11.12", "title": "Вергил Алексиев, собственик на пътническа фирма във Видин:  Сред превозвачите има настроения за увеличаване цената на билетите"}
{"url": "http://www.focus-news.net/news/2018/11/12/2589428/dobrich-rayonniyat-sad-postanovi-zatvor-za-telefonen-izmamnik.html", "text": "Телефонен измамник ще изтърпи ефективно наказание от 1 година лишаване от свобода при първоначален строг режим, съобщават от пресцентъра на  Районният съд . Мъжът влиза в затвора, след като Районен съд - Добрич е одобрил постигнатото между него и прокуратурата споразумение. 28-годишният Г. Д. се е признал за виновен в това, че на 22 август 2016 г., при условията на опасен рецидив и на продължавано престъпление, е измамил възрастно семейство от Добрич. Подсъдимият е действал в съучастие с жена, която вече е осъдена условно на 6 месеца „лишаване от свобода“ с 3-годишен изпитателен срок.  \r\nВъзрастните хора били измамени по схемата „колет от чужбина“. Мъжът позвънил на домашния им телефон, представил се за техния син и заявил, че в дома им ще бъде доставена пратка от чужбина с валута и документи, за получаването на която трябвало да се плати известна сума. Малко по-късно последвало второ обаждане, като този път мъжът, представяйки се вече за управител на фирмата, в която синът им работел, уточнил, че трябвало да се платят 4820 лв., тъй като пратката имала наложена глоба. От разговора той успял да разбере, че съпрузите разполагат в дома си с 800 лв., но имали и 3000 лв. спестявания в банка, които били готови да изтеглят. Подсъдимият ги уверил, че „с тази сума нещата ще се оправят“, защото по-късно синът им щял да доплати останалата част и ги убедил да предадат веднага наличните 800 лв. на неговата съучастница пред входа на блока, в който живеели. След това съпрузите изтеглили и спестяванията си от 3000 лв. с намерението да предадат и тях. Междувременно обаче все повече започвали да подозират, че са въвлечени в измама. Съмненията им се потвърдили, след като разговаряли с познати и установили контакт със сина си. Тогава, заедно със свои приятели, решили да устроят клопка на измамниците, когато дойдат да приберат втората част от поисканата им сума. Успели да задържат жената, като междувременно уведомили и полицията за ставащото. Подсъдимият избягал от мястото на инцидента, но бил обявен за общодържавно издирване и заловен. При разследването се установило, че приготвената от измамниците „колетна пратка“ е кутия с вафли, увита в найлонова торба.  \r\nДелото срещу 28-годишния мъж е започнало по общия ред, но в хода на съдебното следствие той е сключил споразумение с прокуратурата, след като причинените с деянието му вреди били възстановени.", "date": "2018.11.12", "title": "Добрич: Районният съд постанови затвор за телефонен измамник"}
{"url": "http://www.focus-news.net/news/2018/11/12/2589430/varna-rayonnata-prokuratura-protestira-opredelenie-na-sada-s-koeto-e-nalozhena-parichna-garantsiya-na-obvinyaema-za-tri-telefonni-izmami.html", "text": "Протест срещу определената парична гаранция от 500 лева на обвиняема за три телефонни измами ще внесе Районната прокуратура във Варна. Това съобщиха от пресцентъра на  Апелативна прокуратура - Варна . \r\n56-годишната Жулиета А. действала като муле при три телефонни измами, извършени в изключително кратък срок – от 25 октомври до 8 ноември тази година. При първата измама обвиняемата за престъпление по член 209, ал. 1 от НК прибрала 6000 лева, при втората – 3000 лева, а при третата – 10 450 лева. Две от измамите са извършени във Варна, а едната – в Девня.  \r\nСлед установяването на Жулиета А. като съпричастна към измамите, разпознаването й от свидетели и претърсване и изземване, Районната прокуратура във Варна я задържа за срок до 72 часа с цел довеждането й в съда, където е внесено искане за налагане на най-тежката мярка за процесуална принуда – задържане под стража. \r\nДнес с определение на Варненския районен съд на обвиняемата е наложена мярка за неотклонение „Парична гаранция“ в размер на 500 лева. Недоволна от това Районната прокуратура във Варна протестира пред Варненския окръжен съд определението на първата съдебна инстанция.", "date": "2018.11.12", "title": "Варна: Районната прокуратура протестира определение на съда, с което е наложена парична гаранция на обвиняема за три телефонни измами"}
{"url": "http://www.focus-news.net/news/2018/11/12/2589429/api-prodalzhava-remontat-na-uchastatsi-ot-pat-i-1-sofiya-pernik-prez-vladaya.html", "text": "До 14 ноември (сряда) движението в участък от път I-1 София – Перник, от разклона за с. Драгичево в посока Перник, ще се осъществява двупосочно в едно платно поради ремонтни дейности на отсечка с дължина от около 400 м (от км 282+038 до км 282+485). Това съобщиха от пресцентъра на  Агенция \"Пътна инфраструктура\"  (АПИ). \r\nДо 18 ноември (неделя) трафикът по път I-1 в района на КПП „Владая“ (от км 279+170 до км 279+200) ще се осъществява двупосочно, в две от три ленти, поради ремонт на тротоара на моста над река Владайска.  \r\nАлтернативен обходен маршрут на път I-1 София - Перник е автомагистрала „Люлин“. Леките автомобили могат да ползват и третокласния път III-1801 Суходол - Мало Бучино - Голямо Бучино - Перник. \r\nАгенция „Пътна инфраструктура“ се извинява на шофьорите за причиненото неудобство, но извършваните ремонтни дейности са необходими за безопасността на движението при предстоящата зима.", "date": "2018.11.12", "title": "АПИ: Продължава ремонтът на участъци от път I-1 София – Перник през Владая"}
{"url": "http://www.focus-news.net/news/2018/11/12/2589432/yambol-opredeleni-sa-pobeditelite-v-konkursa-za-detska-risunka-koleda-chast-ot-blagotvoritelnata-kampaniya-na-obshtina-yambol-poday-raka-spasi-zhivot.html", "text": "Общо 720 рисунки постъпиха по обявения от Община Ямбол традиционен конкурс на тема „Коледа”. Комисия от ямболските художници Петър Тепсизов, Кольо Инджов и Кольо Костов журира творбите и излъчи победителите в отделните категории. Това съобщиха от пресцентъра на  Общината . \r\nПри най-малките първо място бе присъдено на Георги Деянов Ташев от ДГ „Свобода“. В групата І – ІV клас е отличена рисунката на Кристина Костадинова Манова от ОУ „Николай Петрини“, а при най-големите (V-VІІІ клас) наградата печели  Маргарита Войтех Вашек - V клас от ПМГ „Атанас Радев“. Авторите на трите първи места ще получат парични награди в размер на 50 лева, а рисунките им ще бъдат отпечатани като коледни поздравителни картички на кмета на община Ямбол Георги Славов.  \r\nРисунката на Мария-Магдалена Бонева от I „б“ клас на НУ „Св. Св. Кирил и Методий“ ще бъде използвана при изготвянето на рекламните материали за Коледарския празник – Ямбол 2018. \r\nЗа коледна поздравителна картичка от името на председателя на Общински съвет Ямбол ще бъде отпечатана рисунката на Михаела Здравкова Колева от СУ „Св. Климент Охридски“ \r\nКомисията номинира и 10 рисунки, които ще бъдат отпечатани като коледни картички в благотворителната кампания на община Ямбол „Подай ръка – спаси живот”. Всяка година хиляди граждани, много институции и фирми се включват в инициативата. Събраните средства попълват фонда за подпомагане на тежко болни ямболски деца и младежи. \r\nТази година като коледни благотворителни картички ще бъдат разпространявани рисунките на: I възрастова група (5-6 годишни): \r\nРадмила Павел Мангелова - 6 години, ДГ „Червената шапчица“; \r\nСтилиян Стойков Иванов - 6 години, ДГ „Биляна“; \r\nАтанас Делянов Ванков - 6 години, ДГ „Пламъче“; \r\nВиктория Диянова Георгиева - 6  години, ДГ  „Валентина“. II възрастова група (I-IV клас): \r\nПламена Георгиева Костова - III клас, НУ „Проф. Нойков“, Школа по рисуване „Слънце“; \r\nИвет Огнянова Димитрова - IV клас, ОУ „П.Р. Славейков“; \r\nИвайла Христова Панайотова - IV клас, ОУ „П.Р. Славейков“; \r\nМирослав Николаев Димитров - 8 години, ОУ „Любен Каравелов“. III възрастова група (V- VIII клас): \r\nАлина Станчева Ставрева - V  клас, ПМГ „Атанас Радев“; \r\nДарина Александрова Борисова - VII клас,  СУ „Св.Климент Охридски“. \r\nАвторите на всички отличени творби ще бъдат наградени на специална церемония на 21 ноември в Деня на християнското семейство, когато ще бъде даден и официален старт на благотворителната кампания с продажба на коледни картички. Събитието е с начален час 17.30, в Художествена галерия „Жорж Папазов”. Рисунките на победителите, както и още 75 номинирани творби ще бъдат включени в тематичната изложба, която може да бъде видяна в ямболската галерия.", "date": "2018.11.12", "title": "Ямбол: Определени са победителите в конкурса за детска рисунка „Коледа” – част от благотворителната кампания на община Ямбол „Подай ръка – спаси живот“"}
{"url": "http://www.focus-news.net/news/2018/11/12/2589431/a1-on-makedoniya-nikola-gruevski-ne-se-yavi-za-izpalnenie-na-prisadata-po-deloto-tank-predpriemat-se-novi-opiti-za-vrachvane-na-reshenieto-na-sada.html", "text": "Бившият министър-председател на Македония не се яви за изпълнение на присъдата по делото „Танк“. Затворът „Скопие“ изпрати уведомление до Основния съд в столицата на югозападната ни съседка, че осъденият не се е предал доброволно в изтърпяване на наказанието, предава македонската електронна медия  A1 On .  \r\nСлед неуспешните опити на Наказателния съвет да връчи решението на Грувски, с което отхвърля жалбата му за отлагане на изтърпяване на наказанието, органът може да разпореди задържането му. Ако той е на разположение, ще бъде издадена национална или международна заповед за задържането му. Кога и дали това ще се случи зависи от решението на съдията. \r\nНикола Груевски не е на разположение за контакт от миналия четвъртък, не е открит и на работното място в парламента.  \r\nСъгласно правната процедура, Министерството на вътрешните работи на Македония може да съдейства за задържането на Груевски, само ако получи уведомление от съда и бъде издадена съответната заповед. Към настоящия момент такава не е постъпила във ведомството. \r\nДо края на работния ден се очаква да бъде разпространена информация за резултата от последния  опит да бъде предадено решението за по-нататъшни процедури по отношение на Груевски. Тереза Герова", "date": "2018.11.12", "title": "A1 On (Македония): Никола Груевски не се яви за изпълнение на присъдата по делото „Танк“, предприемат се нови опити за връчване на решението на съда"}
{"url": "http://www.focus-news.net/news/2018/11/12/2589433/poslanikat-na-frantsiya-za-vestnik-nova-makedoniya-nyakoi-gartsi-prezhivyavat-prespanskiya-dogovor-kato-lichna-tragediya.html", "text": "В интервю за скопския вестник  „Нова Македония“  посланикът на Франция в Македония Кристиан Тимоние изказа мнение, съгласно което някои гърци „преживяват Преспанския договор като лична трагедия“.  \r\n„Македония остава Македония с географско име. Това ще бъде краят на дългогодишното недоразумение, което съществува още отпреди създаването на НАТО и Европейския съюз. Отстъпките струват много и на двете страни, както разбрах от някои гръцки приятели, които преживяват компромиса за името на Македония като лична трагедия. Необходимо е да се уважават националните чувства, това е безспорно. Тези гърци съжаляват и негодуват, но трябва ли да останат заловени в ситуация, в която може да имат право, но остават в безизходица?“, бе коментарът на френския дипломат.  Тереза Герова", "date": "2018.11.12", "title": "Посланикът на Франция за вестник „Нова Македония“: Някои гърци преживяват Преспанския договор като лична трагедия"}
{"url": "http://www.focus-news.net/news/2018/11/12/2589427/krasimir-uzunov-nikola-gruevski-trudno-bi-nameril-nyakakvo-spasenie-v-druga-balkanska-darzhava-kato-izklyuchim-turtsiya.html", "text": "Никола Груевски трудно би намерил някакво спасение в друга балканска държава, като изключим Турция. Това каза президентът на Агенция и Радио „Фокус“ Красимир Узунов в предаването „12+3“ по  БНР  след като стана ясно, че бившият македонски премиер Никола Груевски не се е явил в затвора за излежаване на двугодишната си присъда за придобиване на луксозен автомобил с държавни средства. „Ако Никола Груевски е заминал в Турция, тогава има да си висим с една присъда, която е влязла в сила, а Груевски да го няма“, коментира той. „Сърцето на Македония сега се обръща повече към Гърция, отколкото към България. Тръгваме пак по тази ос Белград-Атина“, посочи Красимир Узунов. В отговор на въпрос спекулират ли македонските медии с варианта Никола Груевски да е напуснал страната, той обясни: „Не, там все пак има контрол върху медиите“. Според него в македонските медии отново се тиражират заглавия за България като например „ В 113 години училища в София децата имат въшки“. „Така като напишем „Бугария“ в тяхната търсачка, то е ясна работата, и започва пак да се коментира“, допълни Узунов. Той заяви, че за това поведение на македонските медии трябва да търсим проблема при нас, а не при тях.", "date": "2018.11.12", "title": "Красимир Узунов: Никола Груевски трудно би намерил някакво спасение в друга балканска държава, като изключим Турция"}
{"url": "http://www.focus-news.net/news/2018/11/12/2589417/ivan-benev-upravitel-na-veriga-benzinostantsii-vav-varna-grazhdanite-imat-osnovanie-za-pretentsii-no-ne-nasochvat-protestite-nakadeto-tryabva.html", "text": "Гражданите имат основание за претенции във връзка със скъпите горива на фона на действителността в България, но не насочват протестите накъдето трябва. Това каза за  Радио „Фокус“ – Варна  Иван Бенев, управител на верига бензиностанции във Варна.  \r\n„При надценка в рамките на средно 0,15 лв./л за дизелово гориво, 0,15 лв./л за А95 и 0,07 лв./л за пропан-бутан, смятате ли, че имам възможност да отговоря на техните очаквания. Смятате ли, че тези средно за светли горива и газ 0,11 лв./л ще решат един семеен бюджет. При средно за едно семейство разход на гориво около 80 литра на месец – говорим за 9 лева. И 20 лева на месец да са, и 40 да са – това няма и не решава проблемите с ниските доходи. Само ДДС-то върху акциза, който начислява държавата, е около 0,15 лв./л, колкото нашата цяла надценка, от която трябва да се изплатят заплати, осигуровки, наеми или амортизации, ток и т.н. и т.н., както и да отговарям на очакванията на ангажираните при мен хора да получават адекватни възнаграждения. Каквито протести и блокади да направят хората, аз ще ги разбера, но ние, които сме само търговци на горива и оперираме единствено с услугата за доставка и продажба на горива от бензиноколонка, не можем да решим генералния проблем. А той е несъответствие между цените на всички стоки и услуги спрямо доходите. Трябва да се работи за повишаване на доходите. А това е основен ангажимент на държавата и техните ръководители. Когато не се справят – насочват вниманието другаде“, заяви Иван Бенев.  \r\nПо думите му разходите за гориво в един семеен бюджет трябва да бъдат перо, което не съставлява сериозна част и така би било при едни средни европейски заплати. „Но когато се заравят милиарди в скъпи магистрали, когато се възлагат обществени поръчки за огромни суми без необходимост, когато е обществена тайна, че във всяка обществена поръчка има мин 20-30 % такса благодарност, когато купуваме 2-3 самолета пак за милиарди – тогава единствена възможност остава да се насочи общественото мнение в друга посока“, допълни Иван Бенев. \r\nМарияна ВАЛЕНТИНОВА", "date": "2018.11.12", "title": "Иван Бенев, управител на верига бензиностанции във Варна: Гражданите имат основание за претенции, но не насочват протестите накъдето трябва"}
{"url": "http://www.focus-news.net/news/2018/11/12/2589436/yambol-mestnata-komisiya-za-borba-sreshtu-protivoobshtestvenite-proyavi-na-maloletnite-i-nepalnoletnite-organizira-informatsionnata-kampaniya-preotkriy-choveka-do-teb.html", "text": "„Преоткрий човека до теб!“ – това е посланието на информационната кампания, организирана от Местната комисия за борба срещу противообществените прояви на малолетните и непълнолетните при община Ямбол по повод Световния денят на добротата (13 ноември) и Деня на толерантността (16 ноември). Това съобщиха от пресцентъра на  Община Ямбол . \r\nВ рамките на две седмици членове на Комисията и обществени възпитатели ще проведат срещи с ученици, по време на които ще се акцентира върху  взаимоотношенията между хората, за това какво е да си добър, какво е доброта, нуждаем ли се от нея. На 13 ноември деца от доброволческия клуб „Приятел на МКБППМН“ ще раздават информационни материали в централна градска част. \r\nОт 15.00 часа на 15 ноември 2018 г. в залата на Комплекса за социални услуги за деца и възрастни се организира интерактивно занимание „Открит урок по доброта“. В него ще вземат участие деца от доброволческия клуб към Комисията, ученици от различни училища, както и деца от Съвета на децата в Ямбол.", "date": "2018.11.12", "title": "Ямбол: Местната комисия за борба срещу противообществените прояви на малолетните и непълнолетните организира информационната кампания „Преоткрий човека до теб!“"}
{"url": "http://www.focus-news.net/news/2018/11/12/2589439/konstantin-raykov-ot-komisiyata-za-zashtita-na-potrebitelite-razkri-za-kakvo-da-vnimavame-pri-stokovite-krediti-v-kampaniyata-cheren-petak.html", "text": "При кампании от типа на наближаващия „Черен петък” много търговци  отправят примамливи оферти за атрактивни стоки и услуги с големи проценти намаление. Акциите са доста кратки и потребителите невинаги разполагат в този момент с необходимите средства, за да се възползват от отстъпките, поради което може да прибегнат до теглене на бързи заеми, включително и до стокови кредити.  Константин Райков - член на Комисията за защита на потребителите, даде разяснения, съвети и препоръки за избягване на рисковете в такива случаи, по покана на Българското национално радио, съобщиха от пресцентъра на  КЗП . „Когато ползваме привлечени средства, това струва някакви пари и оскъпява самата покупка, заради която вземаме кредит. Затова трябва внимателно да пресметнем колко ще ни струва заема, за да не се окаже, че той ще „изяде” намалението или покупката ще ни излезе дори по-скъпо”, предупреди Райков. В последно време, особено при кампании от типа на „Черния петък”, стана актуално да се отпускат т.нар. „стокови кредити”. „Отивате в магазина и там има хора, които Ви предлагат такъв кредит обикновено с 0% лихва. Тъй като в подобни случаи печалбата за кредитодателя е с много нисък размер, е възможно да Ви предложат услуги срещу допълнителни такси като застраховки и т.н.”, даде пример Райков и подчерта, че потребителят не е задължен да приеме. Константин Райков обясни и спецификата при упражняване правото ни на отказ в дадения от закона 14-дневен срок след онлайн пазаруване, включително от „Черен петък”, отново на кредит. „Възможни са две хипотези. Едната е, когато покупката е обвързана със самия кредит – има вече и платежни платформи, които предлагат кредити. Тук трябва да знаем, че – ако се откажем от покупката, автоматично се отказваме и от кредита. И обратно – ако се откажем от кредита, се отказваме и от покупката. Ако обаче кредитът отново е теглен чрез интернет, но независимо от самата покупка, за да се откажем и от двете, трябва да изпратим отделни волеизявления до всеки от търговците – до фирмата, която ни е дала кредита, и до тази, която ни е продала стоката”, обърна внимание Райков. Той уточни, че по наше желание бихме могли да развалим договора само за едното от двете. Например, за стоката, а да си оставим кредита, за да го използваме за други нужди. Но при отказ от кредита, потребителят трябва да върне всички получени пари и лихвата за периода, в който го е ползвал”, обясни Райков и изтъкна, че кредитополучателят няма да плаща т.нар. договорни лихви или погасителни вноски за целия период на заема, който може да е шест месеца или една година. Законът ни дава право и на предварително погасяване на кредита. Райков разясни, че в този случай фирмите за бързи заеми нямат право да събират допълнителни такси, с изключение на договорите, в които е фиксиран лихвеният процент. „Т.е. може да се предвиди такса, но до 1% от размера на кредита”, каза още той. Константин Райков добави, че възможността за предварително издължаване по заема помага на потребителите да избегнат изпадането в задлъжнялост, а и така самият кредит им излиза доста по-евтин. „Идеята на бързите кредити е, че когато на човек му трябват пари наложително бързо, без обезпечение, да вземе тези пари и да ги върне възможно по-бързо, защото така периодът, в който ползва средствата, е по-кратък и му излиза по-евтин този ресурс”, коментира още той.", "date": "2018.11.12", "title": "Константин Райков от Комисията за защита на потребителите разкри за какво да внимаваме при „стоковите кредити” в кампанията „Черен петък”"}
{"url": "http://www.focus-news.net/news/2018/11/12/2589437/mvnr-es27-obsadi-hoda-na-pregovorite-po-brekzit-i-potvardi-podkrepata-si-za-mishel-barnie.html", "text": "Съвет „Общи въпроси“ (чл.50) обсъди хода на преговорите по Брекзит. България бе представена в заседанието от заместник-министъра на външните работи Емилия Кралева. Това съобщиха от  пресцентъра на МВнР . Съветът потвърди подкрепата си за главния преговарящ Мишел Барние. 27-те държави бяха единни в защитата на интегритета на единния пазар, оказването на солидарност към Ирландия и за това, че европейските граждани и бизнес не трябва да понесат цената на Брекзит. Потвърдиха, че за тях най-важен приоритет е сключване на Споразумение за оттегляне, което да гарантира плавното излизане на Великобритания от ЕС, но заявиха готовността си да се подготвят за всички възможни сценарии. Главният преговарящ на ЕС Мишел Барние представи пред министрите информация за развитието на преговорите през последните дни. По редица важни елементи от споразумението е постигат напредък, но все още отворен остава въпросът за границата между Ирландия и Северна Ирландия. Българският представител подчерта, че оттегляне на ОК със споразумение, включващо взаимно приемливи условия и ясно дефиниран преходен период, е най-добрият вариант за всички, включително за Великобритания. Заместник-министър Кралева отбеляза, че правата на гражданите трябва да останат водещ приоритет при всички възможни сценарии. Тя оцени високо инициативите на Европейската комисия за осигуряване на по-добра координираност на мерките за подготовка за оттеглянето.", "date": "2018.11.12", "title": "МВнР: ЕС27 обсъди хода на преговорите по Брекзит и потвърди подкрепата си за Мишел Барние"}
{"url": "http://www.focus-news.net/news/2018/11/12/2589438/blagoevgrad-izvarshvat-se-meditsinski-izsledvaniya-na-postradaloto-10-godishno-dete-v-sandanski-prez-chiito-krak-e-preminal-mikrobus.html", "text": "Извършват се медицински изследвания на пострадалото 10-годишно дете в Сандански, през чиито крак е преминал микробус. Това съобщиха за  Радио „Фокус“-Пирин  от приемния кабинет на МБАЛ „Югозападна болница“. Към момента няма констатирани фрактури на пръстите на крака на детето. Засега състоянието му е добро, няма опасност за живота. \r\nНатали СТЕФАНОВА", "date": "2018.11.12", "title": "Благоевград: Извършват се медицински изследвания на пострадалото 10-годишно дете в Сандански, през чиито крак е преминал микробус"}
{"url": "http://www.focus-news.net/news/2018/11/12/2589424/krasimir-uzunov-ili-shte-osamnem-s-novinata-che-nikola-gruevski-e-v-zatvora-ili-zashtitavaneto-na-doktorantura-shte-dovede-do-geroiziraneto-mu.html", "text": "Единият вариант е да осъмнем с новината, че Никола Груевски е прибран в затвора в Шутка, където трябва да излежава две години. Това каза президентът на Агенция и Радио „Фокус“ Красимир Узунов в предаването „12+3“ по  БНР  след като стана ясно, че бившият македонски премиер Никола Груевски не се е явил в затвора за излежаване на двугодишната си присъда за придобиване на луксозен автомобил с държавни средства. „Другият вариант е това, че ще защитава докторантура да доведе до героизиране на Никола Груевски, а в момента Македония търси лидери“, заяви той. „Много е интересно гласуването на албанците, които казаха, че няма да му дадат имунитета. Твърди се, че те са споделили, че не може до вчера да са заедно във властта, а сега да му дават имунитета“, посочи Красимир Узунов. По думите му в Македония се създава и атмосфера около отказа на президента Георги Иванов да коментира случая. „Трябва да завърши и операцията „Империя“, където е злощастният ни избор да определяме Орце Камчев за консул. Слава Богу, все още не е приет от македонската страна. Така че трудно може да се говори, че е легитимен консул на България. Но там сред обвиняваните е първият братовчед на Груевски – Миялков“, обясни Узунов и допълни, че 30-те дни, дадени на Орце Камчев съвпадат със срока, в който трябва окончателно да се гласуват промените в Конституцията на Македония.", "date": "2018.11.12", "title": "Красимир Узунов: Или ще осъмнем с новината, че Никола Груевски е в затвора, или защитаването на докторантура ще доведе до героизирането му"}
{"url": "http://www.focus-news.net/news/2018/11/12/2589441/nezavisen-makedoniya-makedoniya-sashto-ima-zabelezhki-za-balgarskite-uchebnitsi.html", "text": "До македонските експерти, които са членове на Съвместната комисия за образователни въпроси и история на Македония и България, не са стигнали zaбележките за съдържанието на учебниците по предмета история, за които българският вицепремиер и министър на външните работи Екатерина Захариева заяви, че София е изпратила до Скопие. Драги Горгиев, който е и първият човек на македонския екип от експерти, казва, че забележките, които Захариева твърди, че са предадени в обем от 30 страници, още не са получени тукашните експерти. Сега той твърди, че двете страни най-вероятно ще разменят забележките си заедно с аргументите за тях. \r\n„До нас не са стигнали никакви забележи. Двете комисии все още не са ги разменили. Не знаем дали тяхната комисия ги е предала или само е информирала българския външен министър. Важно е, че все още не сме получили забележките, нито сме ги изпратили. Това ще се случи през следващата седмица. Вероятно в понеделник ще ги разменим с българските експерти от комисията\", поясни Горгиев за  „Независим\". \r\nДокато България посочва общия брой страници със забележки в учебниците по история, по които учат децата в страната, Горгиев посочва само част от македонските наблюдения върху българските учебници от пети и шести клас, в които Македония е представена като част от българската държава. Пространство за дискусия има и за това как е представено Самуиловото царство - в България е представено като българско, а при нас като македонско, обяснява Горгиев. Но той не разкрива колко страници с бележки ще изпрати македонският експертен екип в България. Забележките се отнасят предимно към представяне на Средновековието в учебниците. Експертите преглеждат учебниците по история, т.е. съдържанието, което се преподава в шести и седми клас на учебниците в шести и седми клас. \r\n„Разбира се, имаме наблюдения и няма да коментирам броя страници, все още сме на етап на анализ, на работа. По мое мнение имаме достатъчно страници с бележки. Но броят на страниците е без значение, съдържанието и качеството на забележките са важни. В този момент не мога да ви кажа забележките, които ще бъдат изпратени. Върху тях все още се работи. Част от тях може да бъдат приети, други не. Когато завършим работата си, ще представим резултатите от нея пред обществото. Ще видим кои са приемливи и кои не – от наша и от тяхна страна. Забележките ще бъдат разменени с официални документи, в писмена форма“, поясни Горгиев.  \r\nСъвместната комисия по въпросите на образованието и историята на Македония и България ще проведе трета среща на 29 и 30 ноември в София. Експерти от двете страни се съгласиха да предложат на правителствата да продължат практиката на съвместно честване на Св. Кирил и Методий на 24 май. Въпросът ще бъде част от дневния ред на същата среща. \r\n„Ще бъдат формулирани причините, поради които Св. Кирил и Методий да бъде честван съвместно. Обяснението ще бъде направено и ще бъде представено на правителствата на Македония и България\", подчерта Горгиев. \r\nМакедонските експерти смятат, че ще бъде постигнато споразумение за част от забележките, но за кои точно отказват да коментират. Горгиев казва, че не иска да предрешава нищо и затова не посочва примери. \r\nБългарският министър Захариева заяви, че атмосферата в комисията е конструктивна. Според нея е важно да се постигне взаимно съгласие за общи исторически събития, личности, които трябва да бъдат общоприети. \r\nБългарският историк Стефан Дечков заяви, че очаква промени в учебниците по история в двете страни, но предупреди, че процесът ще отнеме по-дълъг период от време. В края на краищата двете правителства са тези, които ще решат дали предложенията на македонските и българските експерти ще бъдат приети. Тереза Герова", "date": "2018.11.12", "title": "„Независен“ (Македония): Македония също има забележки за българските учебници"}
{"url": "http://www.focus-news.net/news/2018/11/12/2589434/ministar-krasimir-valchev-horata-na-koito-razchitame-da-se-spravim-sas-sotsialno-ikonomicheskoto-razvitie-i-predizvikatelstvata-v-obrazovatelnata-sistema-sa-uchitelite.html", "text": "Основно хората, на които разчитаме да се справим със социално-икономическото развитие и предизвикателствата в образователната система са учителите. Това каза пред журналисти в Казанлък министърът на образованието и науката Красимир Вълчев по повод предвиденото 20-процентно увеличение на учителските заплати, предаде кореспондент на  Радио „Фокус” . „Това, което днес се случва в класната стая, е обществото ни утре. На тези хора сме поверили нашите деца, на тях разчитаме да включат всяко едно дете в образователната система, включително и от най-проблемните групи, и те трябва да получат високи възнаграждения”, отбеляза министър Вълчев. В този смисъл той поясни, че трябва да има едно общо голямо увеличение в заплащането за труда на педагозите. Отделно от това, тези които полагат много по-големи усилия ежедневно, които работят с най-трудните деца, които постигат резултати, трябва да бъдат допълнително мотивирани. Такива инструменти имат директорите на образователни институции, такъв инструмент има и началникът на Регионалното управление на образованието – да мотивира най-добрите директори.  \r\n„Ние отправяме ясни послания към учителите - какво искаме, какво очакваме от тях. Изискваме по-добри образователни резултати, по-голяма ангажираност с всички дейности в системата, подкрепа за всяко едно дете, многочасова работа с всяко едно дете, компенсиране на образователните трудности, ефективно включване на всяко едно дете, с оглед то да придобие ключовите компетентности. Това са изначално целите на образователната система”, каза министърът на образованието. Той поясни, че най –важният фактор в системата е мотивираният учител, на когото да бъде осигурено възнаграждение, което да е над средното за страната. „Винаги апелирам също към учителите за максимално взаимодействие между образователните институции. Те трябва да са отворени, да взаимодействат с родителите, да дават информация на родителите, да включват родителите в различни форми, да ги уверят, че се грижат максимално за децата им”, поясни министър Вълчев. В този смисъл той подчерта, че учителите трябва да бъдат отворени и към останалите институции – да работят добре с Общината, с бизнеса, особено, когато става въпрос за професионални гимназии. \r\nСлавяна ГАЙДАРОВА", "date": "2018.11.12", "title": "Министър Красимир Вълчев: Хората, на които разчитаме да се справим със социално-икономическото развитие и предизвикателствата в образователната система, са учителите"}
{"url": "http://www.focus-news.net/news/2018/11/12/2589440/metodi-biserkov-obshtina-petrich-s-panihida-na-balgarskite-voenni-grobishta-v-petrich-na-arhangelovden-be-pochetena-pametta-na-zaginalite-balgarski-voyni.html", "text": "С панихида на българските военни гробища в Петрич на Архангеловден бе почетена паметта на загиналите български войни. Това каза в предаването  „Петрич – древен и вековечен“  по  Радио „Фокус“-Пирин  Методи Бисерков, историк и началник на Дирекция „Образование и култура“ към Община Петрич. Той посочи, че на Архангеловден по традиция, водеща началото си от Първата световна война, българската армия отбелязва паметта на загиналите за националното освобождение войни.  \r\n„На Архангеловден отдаваме почит на българските войни и съвсем естествено на този ден в Община Петрич отбелязахме с панихида за първи път от десетилетия насам, на едно място, което Общината успява с няколкогодишни усилия да издири и обособи със специален статут. Имам предвид българските военни гробища, които се намират в района на Гробищния парк и които са създадени през 1944 година. Действително през годините нямаше място, където да отбележим по достойнство този празник и съответно да отдадем почит на загиналите в освободителните борби“, допълни Бисерков. По думите му в периода 2016-2018 година Община Петрич е успяла да положи максимални усилия и към днешна дата да има възстановен войнишки паметник. Той уточни, че това е една територия на която са погребани около 100 български войни, загинали във Втората световна война.  \r\n„Мисля, че следващата година ще успеем да приключим с един проект, чрез който с Георгиевски кръст за храброст и една плоча, на която ще бъдат изписани имената на всички погребани български войни в района, ще успеем подобаващо да възстановим една българска светиня“, каза още Бисерков. \r\nНатали СТЕФАНОВА", "date": "2018.11.12", "title": "Методи Бисерков, Община Петрич: С панихида на българските военни гробища в Петрич на Архангеловден бе почетена паметта на загиналите български войни"}
{"url": "http://www.focus-news.net/news/2018/11/12/2589435/ban-sazdava-novo-samostoyatelno-nauchno-zveno-na-myastoto-na-nimh.html", "text": "С решение на Общото събрание на БАН се създава ново самостоятелно научно звено с работно наименование „Институт за изследване на атмосферата, климата и водите“. Това се посочва в съобщение на   Учредителния научен съвет на института за изследване на атмосферата, климата и водите на БАН . В новото звено ще се отделят част от дейността, активите и пасивите на сегашния НИМХ – БАН. То ще функционира от 1 януари 2019 година. От същата дата ще функционира и НИМХ към МОН. Учените, специалистите и членовете на научно-помощния персонал на НИМХ трябва да подадат заявление, ако искат да работят в новото научно звено. От съобщението става ясно, че информацията за това ще бъде конфиденциална до обособяването на двете звена, едното в БАН, другото в МОН. Срокът за подаване на заявленията е 20 ноември. Тези, които решат да останат в БАН, в новото звено, ще запазят научните си степени и академични длъжности. Те ще запазят проектите си и условията за работа, в т.ч. ползваната научна инфраструктура. На 31 октомври от Управителния съвет на БАН е обявен конкурс за директор на Института за изследване на атмосферата, климата и водите при БАН със срок за подаване на документи до 30 ноември.", "date": "2018.11.12", "title": "БАН създава ново самостоятелно научно звено на мястото на НИМХ"}
{"url": "http://www.focus-news.net/news/2018/11/12/2589442/predsedatelyat-na-pg-na-gerb-i-zam-predsedatel-na-partiyata-tsvetan-tsvetanov-provede-rabotna-sreshta-s-poslanika-na-yaponiya-v-balgariya-npr-masato-vatanabe.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща с посланика на Япония в България Н.Пр. Масато Ватанабе, съобщиха от пресцентъра на  ГЕРБ . Двамата подчертаха добрите двустранни отношения между България и Япония и отбелязаха, че е необходимо да надграждаме вече постигнатото и да изнесем на преден план положителните инициативи между двете държави. Посланик Ватанабе постави акцент върху факта, че посещението на председателя на Народното събрание Цвета Караянчева в Япония, което предстои да стартира на 17 ноември, е част от важен политически процес за засилване на двустранните контакти, който стартира с посещението на японския премиер Шинцо Абе в София през януари 2018 г. и продължи със срещата на външните министри на двете страни в Ню Йорк през ноември. Цветан Цветанов на свой ред отбеляза, че посещението на Абе се е случило в ключовия период на Българското председателство на Съвета на ЕС, с което отношенията между България и Япония са допринесли и за отношенията между Япония и региона на Западните Балкани като един от приоритетите на нашето председателство. Цветанов подчерта, че е убеден, че след посещението на Цвета Караянчева, по време на което тя ще има редица срещи на най-високо ниво, включително аудиенция с императора, както и срещи с представители на двете камари на японския парламент, двустранните отношения ще получат още един силен тласък, особено на парламентарно ниво. Цветанов поздрави посланик Ватанабе за планираните събития за 2019 г. по повод трите годишнини в отношенията между двете държави - 110 години от първите дипломатически контакти, 80 години от установяването на дипломатически отношения и 60 години от възстановяването на дипломатическите отношения. Ватанабе поясни, че планираният календар ще включва редица събития с цел популяризиране и задълбочаване на връзките в сферата на икономиката, бизнеса, науката, културата и изкуството.", "date": "2018.11.12", "title": "Председателят на ПГ на ГЕРБ и зам.-председател на партията Цветан Цветанов проведе работна среща с посланика на Япония в България Н.Пр. Масато Ватанабе"}
{"url": "http://www.focus-news.net/news/2018/11/12/2589443/burgas-stabilizirano-e-sastoyanieto-na-deteto-koeto-padna-ot-4-tiya-etazh-na-zhilishtna-sgrada-predstoi-da-bade-transportirano-v-pirogov.html", "text": "Стабилизирано е състоянието на детето, което падна от 4-тия етаж на жилищна сграда, предстои да бъде транспортирано в „Пирогов“. Това каза за  Радио „Фокус“ – Бургас  Юлия Андреева, говорител на УМБАЛ – Бургас. По думите ѝ детето е насочено към детската специализирана реанимация в „Пирогов“, тъй като само там има звена, от които то се нуждае – детска реанимация, детска гръдна хирургия и детски лицево-челюстен хирург. „Всеки момент се очаква детето да бъде транспортирано“, добави Андреева.  припомня, че рано сутринта на 9 ноември детето е било оставено без надзор, успяло е да излезе на остъклената тераса и е паднало през прозореца от четвъртия етаж. \r\nМария ГЕОРГИЕВА", "date": "2018.11.12", "title": "Бургас: Стабилизирано е състоянието на детето, което падна от 4-тия етаж на жилищна сграда, предстои да бъде транспортирано в „Пирогов“"}
{"url": "http://www.focus-news.net/news/2018/11/12/2589446/blagoevgrad-tyalo-na-zhena-e-bilo-otkrito-v-lek-avtomobil-v-grad-petrich-ne-sa-konstatirani-sledi-ot-nasilie.html", "text": "яло на жена е било открито в лек автомобил в град Петрич. Това съобщи за  Радио „Фокус“ – Пирин  Йорданка  Шаркова, говорител на Областна дирекция на МВР – Благоевград. По думите й не са констатирани следи от насилие. Фактите и обстоятелствата за инцидента се изясняват.  \r\nПо информация на  Радио „Фокус“  на място има екип от криминалисти. \r\nДенис Никифоров", "date": "2018.11.12", "title": "Благоевград: Тяло на жена е било открито в лек автомобил в град Петрич, не са констатирани следи от насилие"}
{"url": "http://www.focus-news.net/news/2018/11/12/2589444/emsc-dve-zemetreseniya-sas-sila-ot-46-i-47-sa-registrirani-kray-ostrov-zakintos.html", "text": "Две земетресения със сила от 4,6 и 4,7 са регистрирани в Йонийско море в сутрешните часове на деня, показва справка на официалната интернет страница на  Европейския средиземноморски сеизмологичен център (EMSC) . \r\nПървото от двете със сила от 4,6 по Рихтер е регистрирано в 8:32 часа местно време (съвпада с българското време). Епицентърът му е бил на 292 км западно от гръцката столица Атина и на 57 км югозападно от популярния ваканционен остров Закинтос, с дълбочина от 10 км. \r\nВторият трус е с магнитуд от 4,7 и е регистриран в 8:50 часа. Епицентърът му е бил на 294 км западно от Атина и на 78 км южно от Закинтос,  с дълбочина от 10 км под земната кора. Тереза Герова", "date": "2018.11.12", "title": "EMSC: Две земетресения със сила от 4,6 и 4,7 са регистрирани край остров Закинтос"}
{"url": "http://www.focus-news.net/news/2018/11/12/2589448/ek-poseshtenie-na-komisarya-mariya-gabriel-v-albaniya.html", "text": "На 13 ноември българският комисар по цифровата икономика и общество Мария Габриел ще бъде на посещение в Тирана, Албания, където ще обсъжда засилената подкрепа на Европейската комисия за партньорите от Западните Балкани в цифровата трансформация на техните икономики и общества, съобщават от пресслужбата на  Представителството на ЕК в България. \r\nТема на разговора й с министър-председателя на Албания Еди Рама ще бъде изпълнението на различните приоритети в програмата  за Западните Балкани областта на цифровите технологии. Разговори ще има също с вицепремиера Сенида Меси и с председателя на управителния съвет на албанския регулаторен Орган за електронни и пощенски съобщения Илир Зела.  \r\nМария Габриел ще посети и Бизнес парка на Тирана. По време на посещението си комисарят ще приветства ангажимента на албанското правителство да постигне бързо резултати по Програмата в областта на цифровите технологии за Западните Балкани, както и действията, произтичащи от Срещата на високо равнище по въпросите на цифровата интеграция в Триест, Италия. В този контекст Албания очаква да продължи работата с регионалните партньори, за да намали цената на роуминга, да засили доверието и сигурността в интернет пространството, да подобри широколентовата инфраструктура и да насърчи цифровите умения.", "date": "2018.11.12", "title": "ЕК: Посещение на комисаря Мария Габриел в Албания"}
{"url": "http://www.focus-news.net/news/2018/11/12/2589450/washington-examiner-hilari-klintan-shte-se-sastezava-za-nominatsiyata-na-demokratite-za-prezidentskite-izbori-prez-2020-godina-tvardyat-bivshi-savetnitsi.html", "text": "Хилари Клинтън ще се състезава за номинацията на Демократическата партия за президентските избори в САЩ през 2020 г., съобщава американското издание  Washington Examiner . \r\nМарк Пен, изследовател и старши съветник на бившия президент Бил Клинтън и на бившия държавен секретар Хилари Клинтън от 1995-2008 г., и Андрю Щайн, бивша фигура на Демократическата партия в Манхатън и председател на Съвета на Ню Йорк, написаха съавторска статия, в която увериха, че „две зашеметяващи поражения няма да попречат на претенциите на Хилари Клинтън към Белия дом“.  \r\n„Клинтън няма да допусне тази унизителна загуба от аматьор да сложи край на историята на кариерата й\", пишат Пен и Щайн, визирайки поражението на Хилари Клинтън от кандидата на републиканците за президентския пост в САЩ – Доналд Тръмп. „Можете да очаквате тя отново да се кандидатира за президент. Може би не в началото, когато легионите на демократите в Сената ще направят своите изявление, но определено до момента, в който изборите са в разгара си\", уверени са двамата автори.  \r\n„Клинтън има 75% одобрение сред демократите, една недовършена мисия да бъде първата жена президент и лично недоволство срещу Тръмп. Това трябва да бъде отмъстено“, категорични са Пен и Щайн.  Тереза Герова", "date": "2018.11.12", "title": "Washington Examiner: Хилари Клинтън ще се състезава за номинацията на демократите за президентските избори през 2020 година, твърдят бивши съветници"}
{"url": "http://www.focus-news.net/news/2018/11/12/2589449/plovdiv-80-godishnata-zhena-koyato-be-blasnata-ot-avtobus-v-grada-nyama-seriozni-naranyavaniya.html", "text": "80-годишната жена, която бе блъсната от автобус в Пловдив, няма сериозни наранявания, съобщиха за  Радио „Фокус“-Пловдив  от пресцентъра на УМБАЛ „Св. Георги“. Тя е с гръдно-коремна травма. Настанена е за наблюдение в дежурната за деня Клиника по хирургия. \r\nМария РУСЕВА", "date": "2018.11.12", "title": "Пловдив: 80-годишната жена, която бе блъсната от автобус в града, няма сериозни наранявания"}
{"url": "http://www.focus-news.net/news/2018/11/12/2589453/burgas-okrazhnata-prokuratura-predade-na-sad-mazh-obvinen-za-davane-na-podkup-na-politseyski-sluzhitel.html", "text": "Окръжна прокуратура – Бургас предаде на съд Йозджан А., обвинен за даване на подкуп на полицейски служител. Това съобщиха от пресцентъра на  Окръжна прокуратура- Бургас . Мъжът е обвинен за това, че на 7 юли 2017 година в близост до контролно-пропускателен пункт на изхода на Карнобат в посока Бургас, е дал подкуп в размер на 20 лв. на полицейски служител. Подкупът е даден, за да не състави полицаят Акт за установяване на административно нарушение за констатирани нарушения по Закон за движение по пътищата. МПС на мъжа е било без стикер, удостоверяващ заплатена винетна такса и без включени светлини. Окръжен съд – Бургас е насрочил заседанието си за 13 ноември.", "date": "2018.11.12", "title": "Бургас: Окръжната прокуратура предаде на съд мъж, обвинен за даване на подкуп на полицейски служител"}
{"url": "http://www.focus-news.net/news/2018/11/12/2589451/sliven-boepripas-otkrit-v-rayona-na-park-yunak-e-bil-obezvreden-ot-spetsialisti-ot-voenno-formirovanie-22-220.html", "text": "Специалисти от военно формирование 22 220 унищожиха боеприпас, открит в района на парк „Юнак” в Сливен, съобщиха от  поделението . На 11 ноември, в 11.33 часа, района на парк „Юнак” в град Сливен е открит стар боеприпас. Веднага след подаден сигнал и в изпълнение на заповед от командира на Сухопътни войски и последвала заповед на командира на формированието на място е разузнат намереният боеприпас. Групов отговорник, извършил разузнаването, е капитан Гавраил Гандев, унищожаването е извършил капитан Михаил Попов, а шофьор на товарен автомобил с повишена проходимост ЗИЗ-131 е ефрейтор 2 клас Любомир Люцканов. \r\nЗаключението при разузнаване на боеприпас е, че е ръчна настъпателна граната „РГД-5”. Тя е била силно замърсена – кална и надрана. Надписът на гранатата е видим, но не е имало видима маркировка. Резбата в дъното за взривателя е нарушена, липсващ УЗРГМ с останала метална част 3 мм (вероятно при счупване). Боеприпасът е транспортиран до Огневи комплекс „Батмиш” и е унищожен. \r\nОперацията е преминала експедитивно и при пълно спазване на мерките за безопасност.", "date": "2018.11.12", "title": "Сливен: Боеприпас, открит в района на парк „Юнак”, е бил обезвреден от специалисти от военно формирование 22 220"}
{"url": "http://www.focus-news.net/news/2018/11/12/2589447/ministar-krasimir-valchev-v-uchilishta-s-detsa-ot-problemi-grupi-sa-instalirani-kameri-za-da-se-nablyudava-poseshtaemostta.html", "text": "В редица области в страната има идентифицирани проблемни училища, обикновено гимназии, в които над 90% от децата са от проблемни групи. Там са инсталирани камери, включително с лицево разпознаване, които са свързани с електронен дневник, с които може ежедневно да бъде наблюдавана посещаемостта. Това каза в Казанлък министърът на образованието Красимир Вълчев, предаде кореспондент на  Радио „Фокус” . „Имаме голям контингент рискови ученици, които не посещават редовно занятия, ученици за които майчин език не е българският“, коментира той. „Това е ежедневна битка и работа по осигуряване присъствието им в училище“, посочи Вълчев. По думите му е много важно децата да бъдат обхванати още от детските градини. „По време на срещата в Казанлък не чух нещо, кой знае колко по – различно от това, което е като цяло в страната. Въпреки че има райони, които са много по – проблемни, отколкото Казанлък, тук като цяло политиката на включване на тези деца е успешна и в града, и в селата в общината. Разбира се, има си специфичните предизвикателства, но те не са кой знае колко по – различни“, посочи образователният министър. Той обясни, че преди две седмици са публикувани предложения за промени в организацията и финансирането на дейности по интереси. В Закона за държавния бюджет за 2019 година са планирани 25 млн. лева допълнително. „Много е важно и този инструмент да използваме за максимално взаимодействие, както между самите образователни институции, така и с други институции. На срещата говорихме и за материалната база, за транспорта и по всички останали въпроси, които са на дневен ред в системата. Като цяло, нещата в Казанлък са нормални, по – добри са резултатите от средните, които имаме за страната”, каза още министър Вълчев. \r\nСлавяна ГАЙДАРОВА", "date": "2018.11.12", "title": "Министър Красимир Вълчев: В училища с деца от проблеми групи са инсталирани камери, за да се наблюдава посещаемостта"}
{"url": "http://www.focus-news.net/news/2018/11/12/2589452/kyustendil-poradi-propadnali-uchastatsi-ot-patya-smolichano-pelatikovo-e-ogranicheno-dvizhenieto-na-tovarni-avtomobili-nad-35-tona.html", "text": "Поради пропаднали участъци от пътя Смоличано – Пелатиково е ограничено движението на товарни автомобили с маса над 3,5 тона. Това съобщи за  Радио „Фокус” – Кюстендил  дежурният в Областно пътно управление – Кюстендил. Обходният маршрут е Згурово – Неделкова Гращица – Невестино – Ваксево и обратно. Срокът е до 30 януари 2019 година. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.11.12", "title": "Кюстендил: Поради пропаднали участъци от пътя Смоличано – Пелатиково е ограничено движението на товарни автомобили над 3,5 тона"}
{"url": "http://www.focus-news.net/news/2018/11/12/2589454/zamestnik-kmetat-na-sliven-stoyan-markov-tsentar-za-nastanyavane-na-bezdomni-shte-bade-izgraden-v-grada-prez-sledvashtata-godina.html", "text": "Създаването на Център за временно настаняване на бездомни лица е предвидено в Сливен. За целта е отреден имот на ул. „Любен Каравелов, съобщи пред  Радио „Фокус“ – Сливен  заместник-кметът на Община Сливен Стоян Марков. Обектът е включен в инвестиционната програма на Община Сливен. В момента в Сливен не съществува социално заведение, където да бъдат настанени хора, по една или други причина живеещи на улицата. Предвижда се през 2019 година на в същия имот бъде изграден и Кризисен център за жертви на домашно насилие. Първоначално е било предвидено този център да бъде с 12 места, но после те са били увеличени  на 20. \r\nИ двата обекта ще бъдат изградени  по проект „Изграждане на общинска инфраструктура за предоставяне на социални услуги”. \r\nЛюдмила ЙОРГОВА", "date": "2018.11.12", "title": "Заместник-кметът на Сливен Стоян Марков: Център за настаняване на бездомни ще бъде изграден в града през следващата година"}
{"url": "http://www.focus-news.net/news/2018/11/12/2589445/gabrovo-s-12-stotinki-e-poevtinyal-benzinat-v-oblastniya-grad-tsenata-na-dizela-e-s-4-stotinki-po-niska.html", "text": "С 12 стотинки е поевтинял бензин А95 в Габрово, показва репортерска проверка на  Радио „Фокус“-Велико Търново . Продава се за 2,24 лв./л, докато в края на месец октомври струваше 2,36 лв./л. Цената на бензин А98 в момента е 2,46 лв./л. Преди две седмици се продаваше за 2,59 лв./л. Понижението в цената е с 13 стотинки. С 4 стотинки по-млако се продава дизелът по бензиностанциите в Габрово. Този вид гориво се търгува за 2,36 лв./л, докато преди две седмица цената му бе 2,40 лв./л. \r\nЦената на газта и метана по габровските бензиностанции се задържа. Газта струва 1,07 лв./л, а метанът – 1,47 лв./л. \r\nЦените на горивата в областта са с до 4 стотинки по-ниски от средните за страната.  Справка със статистика за страната на сайт за горива сочи, че за днешния ден област Габрово е на 9-то място в класация за най-евтини горива в България. В края на октомври бе на 7-ма позиция.  припомня, че и Габрово се включи в националните протести срещу високите цени на горивата, ниските доходи и лошото качество на живот. Вчера протестиращите се събраха пред зала „Орловец“ в града, а след това се отправиха към Шипка, където блокираха движението в рамките на няколко часа. \r\nНадежда КРЪСТЕВА", "date": "2018.11.12", "title": "Габрово: С 12 стотинки е поевтинял бензинът в областния град, цената на дизела е с 4 стотинки по-ниска"}
{"url": "http://www.focus-news.net/news/2018/11/12/2589455/yambol-okrazhnata-prokuratura-predade-na-sad-mazh-obvinen-za-kontrabanda-na-zlato-na-stoynost-nad-200-hil-leva.html", "text": "Окръжна прокуратура – Ямбол предаде на съд мъж, обвинен за контрабанда на злато на стойност над 200 хил. лева, съобщиха от пресцентъра на  Окръжна прокуратура- Ямбол . Станимир Й. е обвинен за това, че на 24 май през ГКПП – Лесово, с лек автомобил пренесъл през границата на страната стоки за търговски цели в големи размери – златни накити (всички с общо тегло 3.132кг.) на обща стойност 204 372 лв. Окръжен съд – Ямбол е насрочил заседанието си за 13 ноември 2018 година.", "date": "2018.11.12", "title": "Ямбол: Окръжната прокуратура предаде на съд мъж, обвинен за контрабанда на злато на стойност над 200 хил. лева"}
{"url": "http://www.focus-news.net/news/2018/11/12/2589456/mosv-prieti-sa-kriterii-za-otsenka-na-proekti-za-podobryavane-kachestvoto-na-atmosferniya-vazduh-po-opos.html", "text": "Методология и критерии за оценка по процедура „Мерки за подобряване качеството на атмосферния въздух“ по Оперативна програма „Околна среда 2014-2020 г.“ (ОПОС) са приети на състоялото се днес дванадесето заседание на Комитета за наблюдение на програмата. Това съобщиха от пресцентъра на  Министерството на околната среда и водите  (МОСВ) „Основната цел на Управляващия орган и на местната власт трябва да бъде постигането на конкретни резултати за повишаване качеството на въздуха“, заяви министърът на околната среда и водите Нено Димов на откриването. Той допълни, че е важно след решенията на днешния комитет в кратки срокове допустимите общини да бъдат поканени да подадат своите проектни предложения по процедурата. \r\n„Успешното изпълнение на проектите по ОПОС 2014-2020 г. ще позволи да осигурим по-голямо финансиране през следващия програмен период за общините, които не могат да кандидатстват по настоящата процедура по приоритетна Ос 5 за подобряване качеството на въздуха. Знаем, че финансовата подкрепа на програмата е важна за общините и затова ще се постараем да гарантираме необходимия ресурс и занапред“, каза министър Димов. \r\nДопустими бенефициенти по процедура „Мерки за подобряване качеството на атмосферния въздух“, които отговарят на критериите за допустимост и качество, са общините Бургас, Видин, Димитровград, Монтана, Пловдив, Смолян и Столична община. За определянето им са взети предвид коментари и препоръки на службите на Европейската комисия, отправени в рамките на проведените технически срещи през 2018 г. \r\n„Европейската комисия напълно подкрепя Управляващия орган на Оперативна програма „Околна среда“ да концентрира инвестиционния ресурс в определен брой общини“,  категоричен бе Аурелио Сесилио от Генерална дирекция „Регионална и градска политика“ в Европейската комисия. „Въпреки различните мнения, ние считаме, че това е единственият правилен подход за постигане на видима промяна в качеството на въздуха в българските градове. Важно е да се учим от процеса, за да построим устойчива тенденция за следващия програмен период, в който качеството на атмосферния въздух ще е ключов приоритет“, добави той. \r\n Комисията отчете прогрес в изпълнението на ОПОС, като приемането на методологията и критериите за оценка на процедурата за въздуха е още една крачка напред. Представителите на ЕК обърнаха внимание, че за решаването на проблема с въздуха в общините трябва да се търсят и други мерки и инвестиции извън ОП „Околна среда“. \r\nНа днешния Комитет за наблюдение беше приет и проектът на изменение на Индикативна годишна работна програма за 2018 г. на Оперативна програма „Околна среда 2014-2020 г.“. Промените най-основно се отнасят до изместване на сроковете за обявяване на процедури и съответно подаване на проектни предложения по приоритетни оси „Води“, „Отпадъци“, „Натура 2000 и биоразнообразие“, „Превенция и управление на риска от наводнения и свлачища“ и „Подобряване качеството на атмосферния въздух“.", "date": "2018.11.12", "title": "МОСВ: Приети са критерии за оценка на проекти за подобряване качеството на атмосферния въздух по ОПОС"}
{"url": "http://www.focus-news.net/news/2018/11/12/2589461/stara-zagora-kmetat-zhivko-todorov-razporedi-merki-za-spravyane-sas-zimnata-obstanovka-v-obshtinata.html", "text": "Кметът Живко Тодоров разпореди мерки за справяне със зимната обстановка в Община Стара Загора, във връзка с подготовката за работа при усложнени зимни условия през зимния период на 2018/2019 г. и намаляване на последствията за населението и критичната инфраструктура. Това съобщиха от пресцентъра на  Община Стара Загора . До 30.11.2018 г. ще се заседава Щаба за изпълнение на Плана за защита при бедствия за обсъждане на готовността на общината за преодоляване на възникнали усложнения през зимния период и организиране на координацията между всички участници в дейностите по зимно поддържане на общинската пътна мрежа и улиците в населените места.   \r\nПри снеговалежи или възникване на заледявания, собствениците и ползвателите на търговски обекти, управители на търговски дружества, учебни заведения, сгради за обществено обслужване и управителите на етажни собствености трябва да предприемат мерки за отстраняване на снежната покривка и заледяванията по прилежащите тротоари и други пешеходни зони. Управителите на търговски дружества, включително и тези с общинско участие, при снеговалежи и заледявания следва да предприемат мерки за поддържане на проходимостта на вътрешните пътища в границите на територията на предприятието. Това се казва в заповед на кмета на Община Стара Загора Живко Тодоров, във връзка с подготовката за работа при усложнени зимни условия през сезон 2018/2019 г. и предприемане на превантивни мерки за намаляване на последствията за населението и критичната инфраструктура. \r\nИзхвърлянето на горими предмети и отпадъци от печки да се извършва в специални съдове, поставени в близост до съдовете за твърди битови отпадъци, а при получаване на информация от Националния институт по хидрология и метеорология към БАН, за очаквано настъпване на опасни метеорологични явления, (снеговалежи, снегонавявания и обледенявания), е необходимо да се сведе до минимум излизането на открито и използването на МПС, се казва още в заповедта. \r\nПри движение по тротоари, в близост до жилищни и обществени сгради, да се следи за опасност от падане на ледени висулки. Препоръчително е жителите на община Стара Загара да се запознаят с правилата за поведение при възникване на снегонавявания и обледявания, публикувани на електронната страницата на Община Стара Загора.  \r\nСобствениците на автомобили следва да подготвят машините за придвижване при зимни условия, като проверят състоянието на отоплителните системи, степента на износване на гумите, състоянието на акумулаторите и други, изискващи се от Правилника за прилагане на Закона за движението по пътищата.  \r\nВ личните автомобили е препоръчително да се поставят оборудвани раници със „Семеен комплект за бедствия“. Списъкът на необходимия и препоръчителен багаж за бедствия, както и заповедите на кмета са публикувани на електронната страницата на общинската администрация -  https://www.starazagora.bg/bg/obyavleniya/zapoved-za-opredelyane-na-prevantivni-merki-pri-zimni-usloviya. При констатиране наличието на заплахи, застрашаващи здравето и живота на хората, незабавно да се предава информация на национален телефон за спешни повиквания - 112.", "date": "2018.11.12", "title": "Стара Загора: Кметът Живко Тодоров разпореди мерки за справяне със зимната обстановка в общината"}
{"url": "http://www.focus-news.net/news/2018/11/12/2589459/api-utre-dvizhenieto-v-tunel-trayanovi-vrata-na-am-trakiya-shte-bade-dvuposochno-v-trabata-za-sofiya.html", "text": "Утре - 13 ноември, движението в тунел „Траянови врата“ на АМ „Тракия“ ще бъде двупосочно в тръбата за София поради извършване на геодезично измерване в тръбата за Бургас. Необходимо е шофьорите да спазват стриктно въведената временна организация и да карат внимателно. Това съобщиха от пресцентъра на  Агенция \"Пътна инфраструктура\" .   \r\nУтре от 9.00 ч. до 17.00 ч. движението по АМ „Люлин“ в платното за София при 9-ти км ще се извършва в изпреварващата лента. Преминаването в активната и аварийната лента ще бъде ограничено, поради довършителни дейности по укрепване на ската над магистралата.", "date": "2018.11.12", "title": "АПИ: Утре движението в тунел „Траянови врата“ на АМ „Тракия“ ще бъде двупосочно в тръбата за София"}
{"url": "http://www.focus-news.net/news/2018/11/12/2589460/kmetat-na-sofiya-yordanka-fandakova-shte-proveri-izpalnenieto-na-stroitelno-remontnite-deynosti-v-severniya-park-na-13-noemvri.html", "text": "На 13 ноември в 11.00 часа кметът на София Йорданка Фандъкова ще провери изпълнението на строително-ремонтните дейности в Северния парк при входа  в кв. „Свобода“ при ул. „Народни будители“, последната спирка на автобус 86. Това съобщиха от пресцентъра на Столична община.", "date": "2018.11.12", "title": "Кметът на София Йорданка Фандъкова ще провери изпълнението на строително-ремонтните дейности в Северния парк на 13 ноември"}
{"url": "http://www.focus-news.net/news/2018/11/12/2589462/v-ministerstvoto-na-energetikata-shte-se-provede-rabotna-sreshta-za-neobhodimostta-ot-aktualizirane-na-energiynata-strategiya-na-balgariya.html", "text": "В Министерството на енергетиката ще се проведе работна среща, на която ще бъде представено предложението за актуализиране на Енергийната стратегия на Република България, съобщиха от пресцентъра на  министерството . В дискусията ще участват министърът на енергетиката Теменужка Петкова, работодателски организации, синдикати, енергийни експерти и други заинтересовани страни. Необходимостта за промяна на документа е във връзка с изпълнение на дейности от ключово значение за развитие на газопреносната инфраструктура в страната. Срещата ще се проведе на 13 ноември от 14.00 часа в зала 821 на Министерството на енергетиката.", "date": "2018.11.12", "title": "В Министерството на енергетиката ще се проведе работна среща за необходимостта от актуализиране на Енергийната стратегия на България"}
{"url": "http://www.focus-news.net/news/2018/11/12/2589463/stara-zagora-promyanata-v-marshruta-na-dvizhenie-na-troleybusna-liniya-2-po-bul-ruski-ostava-v-sila-do-17-noemvri.html", "text": "Промяната в маршрута на движение на тролейбусна линия №2 по бул. \"Руски\" остава в сила до 17 ноември. Това съобщиха от пресцентъра на  Община Стара Загора . Във връзка с извършването на строително-монтажни дейности на бул. „Руски“ в участъка между ул. „Августа Траяна“ и ул. „Ген. Столетов“, Община Стара Загора Ви уведомява, че промяната в маршрута на движение на тролейбусна линия №2 остава в сила до 17.11.2018 г. включително , както следва:  \r\nТролейбусна линия №2 ще се изпълнява по маршрута на автобусни линии №15 и №23, а именно: Стадион Берое – ул. Августа Траяна“ – ул. „Хан Аспарух“ - бул. „Патриарх Евтимий“, надясно по ул. „Ген. Гурко“, наляво по ул. „Св. Отец Паисий“, надясно по бул. „Славянски“, ул. „Анастасия Тошева“, ул. \"Войвода Стойно Черногорски\" до бул. „Патриарх Евтимий“, надясно по бул. „Патриарх Евтимий“, кв. „Кольо Ганчев“ и обратно. \r\nСпирки „Детска поликлиника“, „ДНА“ и „ГПЧЕ Ромен Ролан“ няма да обслужват тролейбусна линия №2.  \r\nДопълнителни спирки, които ще обслужват обходния маршрут на тролейбусна линия №2:  \r\n- По направление Мототехника: „стадион Берое“ – „Жабките“ – „ТД на НАП“ – „Ремиза“ – „Младежки дом“. \r\n- По направление стадион Берое:– „РПС“ – „Младежки дом“ - „ТД на НАП“ – „Кипарис“ – „стадион Берое“. \r\nОбщина Стара Загора се извинява за причиненото неудобство.", "date": "2018.11.12", "title": "Стара Загора: Промяната в маршрута на движение на тролейбусна линия №2 по бул. \"Руски\" остава в сила до 17 ноември"}
{"url": "http://www.focus-news.net/news/2018/11/12/2589465/petko-dimitrov-predsedatel-na-mbsp-sofiya-migratsiyata-ot-malkite-kam-golemite-naseleni-mesta-e-tramplin-za-posledvashta-emigratsiya.html", "text": "Миграцията от малките към големите населени места е трамплин за последваща емиграция. Това каза за предаването „Софийска трибуна“ по  Радио „Фокус“  председателят на младежката структура на БСП-София Петко Димитров. Според него проблемът с миграцията е национален. „Става въпрос за дисбалансирано развитие на регионите. Голяма част от младите хора предпочитат да живеят в големите областни центрове – София, Варна, Пловдив, Бургас и др. По този начин големите центрове не издържат на текучеството на млади хора и качеството на живот се влошава. Така се появяват проблемите с местата в яслите и детските градини, лошо качество на образованието, труднодостъпно образование, което също е сериозен проблем. Младите хора не намират това, за което са дошли и не успяват да се реализират в големия град. Тогава единствения изход се оказва „Терминал 2“, обясни Петко Димитров. Той каза още, че вече 10-та година Столична община не може да се справи с проблема с детските градини и яслите. Според МБСП-София единственият начин за справяне с този проблем е изграждане на нови детски заведения, защото реновирането и увеличаването на старите такива нарушава комфорта на децата, които ги посещават.", "date": "2018.11.12", "title": "Петко Димитров, председател на МБСП-София: Миграцията от малките към големите населени места е трамплин за последваща емиграция"}
{"url": "http://www.focus-news.net/news/2018/11/12/2589466/pernik-okrazhnata-prokuratura-izpravi-na-podsadimata-skameyka-obvinyaem-za-ubiystvo-na-saseda-si.html", "text": "Окръжната прокуратура изправи на подсъдимата скамейка обвиняем за убийство на съседа си, съобщиха от пресцентъра на   Апелативна прокуратура София . П.М. е предаден на съд по обвинение за извършено от него убийство по особено мъчителен и с особена жестокост, както и за незаконно държане на боеприпаси. Обвиняемият П.М. живеел сам в имота си в махала Ракитов дол в с. Горочевци, община Трън, като се занимава с животновъдство. Около 20.00 часа на 28 април 2017 г. той бил в дома на съседа си – Р.Р., с когото пиели алкохол. Те често се събирали, понякога спорели и се карали, след което на следващия ден отново се виждали на по питие. Въпросната вечер Р.Р. позвънил на общия им приятел К.С., като му се оплакал за поредното им скарване с П.М. По време на телефонния разговор той съобщил, че П. идва с насочена пушка, след което се чул „страшен писък“ и връзката прекъснала. Неколкократните опити на К.С. да се свърже с приятеля си останали безуспешни. Обезпокоен от това, той посетил дома на Р.Р., но не го открил. Осветлението и телевизорът работели, ключът бил във външната врата, на циментовия под имало три мокри петна. Такова петно имало и на бетоновата площадка, където обикновено стопанинът паркирал джипа си. Впоследствие бил подаден сигнал на телефон 112 за изчезването на Р.Р., а пристигналите на място полицейски служители установили следи от кръв по тревата и пред входната врата. При обиколка на околността трупът на Р.Р. бил открит в местността Маринов дол, а П.М. бил задържан по обвинение за убийство. От заключението на назначената в хода на досъдебното производство съдебно медицинска експертиза е видно, че смъртта на пострадалия Р.Р. се дължи на огнестрелните наранявания в областта на гръдния кош и корема, засегнали жизненоважни органи и системи и причинили остра и значителна кръвозагуба. Огнестрелното нараняване в областта на главата е причинено послесмъртно и няма отношение към причините за настъпването на фаталния изход за пострадалия. Предстои насрочване на разпоредително заседание от съда.", "date": "2018.11.12", "title": "Перник: Окръжната прокуратура изправи на подсъдимата скамейка обвиняем за убийство на съседа си"}
{"url": "http://www.focus-news.net/news/2018/11/12/2589464/ivan-aleksiev-kmet-na-pomorie-vaprosat-ne-e-dali-ofk-pomorie-shte-igrae-ili-ne-vav-vtora-profesionalna-liga-a-kakvi-sa-tselite-na-bfs.html", "text": "Кметът на Поморие Иван Алексиев написа отворено писмо до Българския футболен съюз (БФС). Това съобщиха от пресцентъра на  Общината . Според Алексиев трудът на футболния отбор е бил обезсмислен след непрофесионално съдийство в Професионалната лига, като са били отсъдени множество неадекватни решения срещу Общински футболен клуб (ОФК) „Поморие”, включително и червен картон за несъществуващо нарушение.  \r\n\"Изразявам публично тази подкрепа, провокиран от последната среща на ОФК „Поморие” с ПФК „Ботев”-Гълъбово, проведена на 10 ноември 2018 г., и след скандалното съдийство на главния съдия Петър Кузев. Срещата беше от 14 кръг на Втора професионална лига (ВПЛ), подчертавам – Професионална лига, и въпреки това не беше отсъдена абсолютна дузпа в полза на Поморие, но бяха отсъдени безброй други неадекватни решения срещу поморийския отбор, включително и червен картон за несъществуващо нарушение. ОФК „Поморие” е създаден преди 6 години, като един социален проект за развитие на футбола сред подрастващите. Започнахме от нулата\", се посочва в отвореното писмо на Иван Алексиев. В момента във футболната школа тренират над 200 деца от всички формации и участващи във всички първенства. Работят над 10 професионални треньори. Всички формации са екипирани и оборудвани изцяло от клуба и тренират напълно безплатно. Представителният отбор е започнал от Окръжната група и вече четвърта година е участник в първенството на ВПЛ, като е играл и бараж за влизане в Първа лига.  \r\n\"Това е в резултат на волята, силното желание за успех, упоритостта и труда на всички от клуба – футболисти, треньори, ръководители. Труд, полаган с години и обезсмислен само в един мач, чрез непрофесионално съдийство в Професионалната лига. Това е недопустимо! Амбициите на клуба са отборът да се развива, футболистите да дават най-доброто от себе си във всеки един мач, а единственото ни желание е да сме сигурни в коректното съдийство, за да може резултатът да се реши от двата отбора, които играят, а не от съдийската бригада. Неведнъж сме били свидетели как се „обръща” съдийската свирка веднага след като клубове с амбиции се заявят като лидери в първенствата. Това, че ОФК „Поморие” не е заявил официално своите амбиции не означава, че не е достоен противник в играта. Но играта трябва  да е честна – с честно, почтено и професионално съдийство\", заявява Алексиев.  \r\n\"Втора година представителният отбор на ОФК „Поморие” играе домакинските си мачове навън – в Бургас или Несебър, защото теренът на стадиона в Поморие е с изкуствена трева. В същото време гостуваме на отбори с терен тип „картофена нива” и отчайващи стадиони. Плащаме наеми, извозваме привърженици на отбора, за да може да „домакинстваме” пред наша публика в Бургас или Несебър, и всичко това е защото ние спазваме правилата. Очакваме това и от съдиите – те също да спазват правилата за честна игра и феърплей. Очакваме тези правила да важат за всички еднакво, независимо от амбициите и финансовите възможности на един или друг клуб. Въпросът не е дали ОФК „Поморие” ще играе или не във ВПЛ, а какви са целите на БФС. И ако това са слабо и поръчково съдийство за определени отбори, толериране на финансово силните отбори, неотразяване на мачовете в пълния им игрови обем чрез телевизионни излъчвания, за какво тогава изобщо да съществува представителният отбор на ОФК „Поморие”? На този въпрос отговор може да дадете Вие чрез професионалната си работа като ръководители на българския футбол и получените резултати вследствие на тази Ваша работа\", коментира кметът на Поморие. Според него дотук резултатите показват точно обратното -Няма кръг без скандали относно слабото и непрофесионално съдийство и никаква реакция от страна на Изпълнителния комитет и Съдийската комисия. \r\n\"ОФК „Поморие” участва честно и коректно в първенството на ВПЛ и желае да бъде оставен да играе без да има намеса на странични фактори\", завършва Иван Алексиев.", "date": "2018.11.12", "title": "Иван Алексиев, кмет на Поморие: Въпросът не е дали ОФК „Поморие” ще играе или не във Втора професионална лига, а какви са целите на БФС"}
{"url": "http://www.focus-news.net/news/2018/11/12/2589467/nadezhda-hristova-zam-predsedatel-na-mbsp-sofiya-mladite-hora-tryabva-da-nosyat-hasa-i-energiyata-da-ostanat-da-se-boryat-i-da-napravyat-tova-koeto-iskat-v-rodinata-si.html", "text": "Младите хора трябва да носят хъса и енергията да останат, да се борят и да направят това, което искат в родината си. Това каза в предаването „Софийска трибуна“ по  Радио „Фокус“  зам.-председателят на МБСП-София Надежда Христова. „Привърженик съм на едно изказване на Джон Кенеди: „Не питай какво може да направи държавата ти за теб, а какво можеш да направиш ти за нея.“ Когато се съберат много млади хора на едно място и предлагат много решения, все някъде ще се намери общата точка между всички, така че да има подходящо развитие за работа, образование, качествено здравеопазване. Когато се разпръснем няма как да има решение или да постигнем велики дела. Трябва да сме обединени“, обясни Надежда Христова. Според нея не винаги бягството към по-хубаво и подредено място решава проблемите на младите хора.", "date": "2018.11.12", "title": "Надежда Христова, зам.-председател на МБСП-София: Младите хора трябва да носят хъса и енергията да останат, да се борят и да направят това, което искат в родината си"}
{"url": "http://www.focus-news.net/news/2018/11/12/2589470/blagoevgrad-mazh-e-predaden-na-sad-za-strelba-na-ozhivena-ulitsa-v-sandanski.html", "text": "Мъж е предаден на съд за стрелба на оживена улица в Сандански, съобщиха от пресцентъра на   Апелативна прокуратура София . Районна прокуратура – Сандански е внесла за разглеждане в съда обвинителен акт срещу И.Б. за незаконно държане на оръжие, отправяне на заплахи с убийство с употреба на оръжие и противозаконно унищожаване на чужда движима вещ. Обвиняемият Б. се познавал с Д.С., с когото били във влошени отношения. След обяд на 11 април при управление на лек автомобил „Сузуки Гранд Витара“ по бул. „Свобода“ в гр. Сандански, обвиняемият видял Д.С. заедно с приятеля му, които си говорили. През отворения прозорец на колата си И.Б. започнал да отправя обиди и заплахи спрямо опонента си, който от своя страна го игнорирал. След известно време обвиняемият се върнал с автомобила си на същото кръстовище, където С. продължавал да разговаря с приятеля си, облегнат на предния капак на ползваното от него МПС марка „Мицубиши Паджеро“. Б. рязко намалил скоростта на управляваната от него кола, като почти спрял на пътното платно, отворил прозореца на предната врата и на висок глас заявил на Д.С., че ще го застреля. В следващия момент обвиняемият протегнал ръката си през прозореца, насочил пистолет и натиснал спусъка му. Изстрелът бил възпроизведен от него в посока на Д.С. и автомобила му. Куршумът счупил две от стъклата на автомобила, излязъл от купето и продължил движението си и извън него под въздействието на значителна кинетична енергия. Вследствие на случващото си и основателния страх, че може да бъде убит, Д.С. инстинктивно приклекнал на място. Възползвайки се от уплахата му И.Б. прибрал пистолета, увеличил рязко скоростта на движение на автомобила си и бързо се отдалечил в посока към изхода на гр. Сандански. Междувременно пострадалият Д.С. уведомил органите на реда за случая, които незабавно посетили местопроизшествието и извършили оглед. В хода на разследването е установено, че изстрелът е бил произведен от късоцевно огнестрелно бойно оръжие – пистолет, с калибър от 9 х 18 мм., както и че обвиняемият И.Б. не притежава надлежно разрешително, изискващо се съгласно Закона за оръжията, боеприпасите, взривните вещества и пиротехническите изделия.  В своите първоначални обяснения обвиняемият отрича да е извършвал престъпленията, в които е обвинен, като твърди, че по същото време тренирал заедно с приятеля си в района на парка към хотел „Свети Врач“. Впоследствие се е възползвал от правото си да не дава обяснения по случая. Стрелбата е била извършена в светлата част от денонощието, в централна част на гр. Сандански на оживена улица, където е имало множество автомобили и пешеходци. Използването на огнестрелно оръжие би могло да нанесе сериозни увреждания на здравето и да застраши живота както на лицето, спрямо което бил насочен изстрела, така и на съвсем случайно преминаващи хора, които в този момент биха се оказали в района на произшествието. Предстои делото да продължи в съда.", "date": "2018.11.12", "title": "Благоевград: Мъж е предаден на съд за стрелба на оживена улица в Сандански"}
{"url": "http://www.focus-news.net/news/2018/11/12/2589468/abv-rakovodstvoto-na-partiyata-dari-proizvedeniya-ot-balgarski-avtori-na-regionalnata-biblioteka-petko-r-slaveykov-vav-veliko-tarnovo.html", "text": "В рамките на традиционната за ПП АБВ политика за обогатяване на фондовете на читалищата и библиотеките в страната, с цел възраждане на родолюбието и на патриотичното възпитание у младите хора на България, представители на ръководството на партията направиха дарение от съвременна българска литература на регионалната библиотека „Петко Р. Славейков“ във Велико Търново. Това съобщиха от пресцентъра на  АБВ . Сред имената на авторите на предоставените произведения фигурират Златомир Златанов, Димитър Петров, Павел Матов, Станко Анчев, Иван Гранитски, Андрей Германов и др. Книгите бяха дарени на институцията от председателя на партията Румен Петков, зам.-председателят й доц. Христо Михайлов, както  и председателят на Областния съвет на политическата сила за Велико Търново Николай Илчев.  Заедно с изданията представителите на АБВ подариха и специално изготвени от младежката организация на партията  книгоразделители, посветени на народните будители на България. По-късно през деня ръководството на АБВ проведе среща с представители на партията от шест области на страната – Шумен, Търговище, Разград, Велико Търново, Русе и Габрово. Сред присъствалите на събитието имаше редица представители на различни органи на местното самоуправление – кметове и общински съветници. Обсъдена бе темата за състоянието, подготовката и предизвикателства пред ПП АБВ във връзка с изборите през 2019 година. Още в края на септември политическата сила одобри правила за номинация на кандидати за предстоящите видове вот, включително и предсрочен парламентарен такъв. Утвърден  бе и състав и правилник на Националния и предизборен щаб.", "date": "2018.11.12", "title": "АБВ: Ръководството на партията дари произведения от български автори на Регионалната библиотека „Петко Р. Славейков“ във Велико Търново"}
{"url": "http://www.focus-news.net/news/2018/11/12/2589471/varna-studenti-v-grada-ot-balgarskite-diaspori-v-chuzhbina-iskat-ulesneni-protseduri-za-legalizatsiya-na-dokumentite-si.html", "text": "Студенти от българските диаспори в чужбина, дошли да учат във Варна, настояват за улеснени процедури за легализация на документи и удостоверяване на произход. Това каза за  Радио „Фокус“ – Варна  Александър Войдович от Молдова, който изучава машиностроителна техника и технологии в Техническия университет във Варна.  \r\nТой и още над 150 студенти от Украйна, Сърбия, Македония, Казахстан и Албания, които следват висшето си образование по Постановлението на Министерски съвет с номер 103 се срещнаха в Икономическия университет с вицепрезидента Илияна Йотова. Пред нея те поставиха проблемите, с които се сблъскват у нас. Според Александър от Молдова в България може би трябва да има специален отдел, в който студентите да могат да подават всички свои документи. По време на срещата Регина от Украйна повдигна въпроса за връщане на документите за постоянното пребиваване в страната ни. \r\nДиана СТОЕВА", "date": "2018.11.12", "title": "Варна: Студенти в града от българските диаспори в чужбина искат улеснени процедури за легализация на документите си"}
{"url": "http://www.focus-news.net/news/2018/11/12/2589472/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП – „Гюешево”. Това съобщи за  Радио „Фокус” – Кюстендил  дежурният на българо-македонския грабичен пункт. Трафикът към този час на деня не е интензивен. Няма образували се колони от чакащи автомобили. Пътят към пункта е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.11.12", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/11/12/2589474/gabrovo-ogranicheno-e-dvizhenieto-na-avtomobili-s-shirina-nad-330-m-po-patya-mezhdu-selata-kormyansko-i-malak-varshets.html", "text": "Ограничено е движението на автомобили с ширина над 3.30 метра, включително товара, по пътя между селата Кормянско и Малък Вършец. Забраната е въведена за участъка при км 10+080, а причината е  стеснен участък при мост над река Крапец. Районът е сигнализиран с пътен знак В15. От Областно Пътно управление – Габрово съобщиха за  Радио „Фокус“ – Велико Търново , че обходният маршрут за МПС над 3.30 м е по път III-401 Кормянско – Петко Славейково – Малък Вършец и по общински път до село Малък Вършец. Срокът за приключване на ремонта е 20 декември.  \r\nПоради намален габарит на пътното платно е ограничено движението на товарни автомобили над 10 тона по пътя между село Крамолин и Велико Търново. Забраната е въведена в участъка от км 22+129 до км 28+380, а срокът за приключване на ремонта е края на октомври.  Отворен за движение е прохода Шипка, но там все още е в сила забраната за ТИР-ове над 12 тона. Строително-монтажни дейности текат и по път II-44 Севлиево – Драгановци в участъка  от км 0+000 до км 14+600. Срокът за приключване на работата е 22 юни 2019 година. \r\nУсловията за пътуване в област Велико Търново са нормални за сезона. Настилките са предимно сухи, в усойните райони – мокри на места. Движението не е натоварено. Времето е ясно и слънчево, мъгли има в котловините и покрай по-големите водни басейни.  \r\nЛуиза ТРАНЧЕВА", "date": "2018.11.12", "title": "Габрово: Ограничено е движението на автомобили с ширина над 3.30 м по пътя между селата Кормянско и Малък Вършец"}
{"url": "http://www.focus-news.net/news/2018/11/12/2589475/prezidentat-rumen-radev-shte-prisastva-na-kletvenata-tseremoniya-na-novite-chlenove-na-konstitutsionniya-sad-na-13-noemvri.html", "text": "На 13 ноември от 11.00 часа президентът Румен Радев ще присъства на церемонията по полагане на клетва от новоизбраните и новоназначените конституционни съдии. Това съобщиха от  прессекретариата на държавния глава .", "date": "2018.11.12", "title": "Президентът Румен Радев ще присъства на клетвената церемония на новите членове на Конституционния съд на 13 ноември"}
{"url": "http://www.focus-news.net/news/2018/11/12/2589457/a1-on-makedoniya-hashim-tachi-se-pohvali-s-podkrepata-na-ruskiya-prezident-za-dialoga-sas-sarbiya.html", "text": "Президентът на Косово Хашим Тачи обяви за провеждането на среща с държавния глава на Руската федерация Владимир Путин, проведена в кулоарите на мероприятията в Париж по повод отбелязването на 100-годишнината от края на Първата световна война. В рамките й лидерът на Кремъл е изказал подкрепа на Прищина за продължаващия диалог с Белград, предава македонската електронна медия  A1 On .  \r\n„В Париж за пръв път се срещнах с президента на Русия Владимир Путин. Диалогът за нормализиране на отношенията между Косово и Сърбия и възможността за постигане на всеобхватно и правно обвързващо споразумение бяха основният фокус на нашия разговор. По този въпрос президентът на Русия беше категоричен: „Ако вие (Косово и Сърбия) постигнете мирно споразумение, Русия ще подкрепи това споразумение\", написа Тачи в социалната мрежа „Фейсбук“.  Тереза Герова", "date": "2018.11.12", "title": "A1 On (Македония): Хашим Тачи се похвали с подкрепата на руския президент за диалога със Сърбия"}
{"url": "http://www.focus-news.net/news/2018/11/12/2589469/the-washington-post-makron-postigna-pirova-pobeda-nad-tramp.html", "text": "Церемониите в Париж за отбелязване на 100-годишнината от края на Първата световна война се превърнаха в поредно европейско неудобство за президента на САЩ Тръмп, който пристигна във френската столица още в петък. Посещението му можеше да бъде добра възможност за изграждане на мостове с традиционните съюзници на Вашингтон, но вместо това Тръмп подчерта, че различията между САЩ и европейските партньори се задълбочават, коментират в редакцията на водещото американско издание  The Washington Post .  \r\nТръмп успя да предизвика скандал още преди кацането си на летището в Париж, като нападна френския президент Еманюел Макрон заради коментарите му по въпросите на международната сигурност. \r\nВ събота Тръмп отказва да посети американското гробище в департамента Ен, където са погребани войници, загинали в битката при Бело Ууд в периода 1-26 юни 1918 г. Причината за отсъствието му е... дъжд. Това решение предизвиква възмущение сред и от двете страни на океана, които заявиха единодушно, че лошото време не е основателна причина лидерът на Белия дом да пренебрегва своите задължения. Множество други лидери, включително канадският премиер Джъстин Трюдо, не се изплашиха от природните условия и отдадоха почит на падналите. \r\n„На Западния фронт е валяло непрекъснато. Слава богу, това не е отказало смелите ни герои да изпълняват задълженията си“, написа британският депутат Тобиъс Елууед в социалната мрежа „Туитър“.  \r\nВ неделя Тръмп, както и руският президент Владимир Путин, пропуснаха марша през Шанз-Елизе до Триумфалната арка, на която присъстваха десетки държавни глави. Наблюдателната преса не пропусна този символичен момент и го отбеляза в коментарите си. И тогава Макрон, който стоеше на знаменития паметник, изобличи лозунга на Тръмп „Америка на първо място“.  \r\n«Старите демони отново надигат глава. Новите идеологии манипулират религиите и историята заплашва да повтори трагедиите от миналото. Нека отново обещаем да запазим мира като първи и най-важен приоритет, защото знаем на каква е цената му. \r\nНационализмът е предателство на патриотизма. Като поставим нашите собствени интереси на първо място и пренебрегваме другите, унищожаваме това, което е най-скъпо за хората, което ги държи живи: техните морални ценности\", бяха думите, които Макрон отправи към присъстващите. \r\nПриятелството, което преди това съществуваше между Тръмп и неговия френски колега, отдавна е угаснало, въпреки размяната на няколко учтиви туйтове този уикенд. Тръмп се оттегли от Парижкото споразумение за климата и от сделката за ядрената програма на Иран, като пренебрегна опитите на Макрон да го убеди да не го прави. Той приветства укрепването на десните популисти в европейските страни, включително Франция, където те се конкурират с Макрон. Междувременно френският президент съзнателно действа като противник на Тръмп. \r\n„Струва ми се, че Макрон е изгубил всички илюзии по отношение на Тръмп и че с ласкателство ще успее да получи отстъпки от него. Но той не се решава да му даде рязък отказ, защото не е сигурен в реакцията на американския президент. Това е предпазлив реализъм“, коментира Томас Райт от Института „Брукингс“.  \r\nВ интервю за CNN Макрон заяви, че в никакъв случай не може да се определи като глобалист от карикатура, водещ луксозен начин на живот, както го представят Тръмп и неговите крайнодесни колеги от Европа. Макрон се нарече прагматичен интернационалист, осъзнаващ общите предизвикателства, пред които са изправени световните лидери. \r\n„Бих нарекъл себе си патриот. Наистина вярвам, че нашият народ е много важен и че французите са различни от германците ... Но аз не съм националист \", увери френският президент. „Аз твърдо вярвам в сътрудничеството между различните нации, смятам, че такова сътрудничество е полезно за всички, докато националистите понякога действат въз основа на принципа на едностранчивост и закона за най-силния, който не одобрявам. Очевидно това е разликата\", обясни лидерът на Париж. \r\nТези вярвания се споделят от германския канцлер Ангела Меркел, която според мнозина е най-важната фигура сред европейските лидери, въпреки че нейната водеща роля в края на кариерата й явно е отслабена. „Лесно е да унищожиш институциите, но да ги построиш е изключително трудно\", каза Меркел в речта си в неделя, като отново говори за защита на световния ред, създаден след края на Втората световна война и който гарантира десетилетия на мир и просперитет в Европа. \r\nВ събота Макрон и Меркел посетиха Компиен, където е подписано примирието за края на Първата световна война. На същото място през 1940 г. Хитлер принуждава Франция да се предаде. В Компиен, символ на победа и поражение за двете страни, Макрон и Меркел призоваха за единство. \r\nНо тази емоционална сцена не отразява настоящата ситуация. Подобно на Макрон, Меркел предупреждава Европа за необходимостта от укрепване на колективната защита в контекста на ненадеждността на САЩ. И двамата лидери обаче ще бъдат изправени пред сериозни политически препятствия на вътрешния фронт. Тереза Герова", "date": "2018.11.12", "title": "The Washington Post: Макрон постигна пирова победа над Тръмп"}
{"url": "http://www.focus-news.net/news/2018/11/12/2589477/sport-otborat-na-frantsiya-bez-nay-dobriya-si-tenisist-na-finala-za-kupa-deyvis.html", "text": "Отборът на Франция остана без най-добрия си тенисист за предстоящия финал за Купа „Дейвис“ срещу Хърватия. В социалните мрежи Ришар Гаске обяви, че няма да бъде на разположение за заключителната фаза на турнира заради травма, без да съобщава подробности за характера й.  \r\nЗащитаващият титлата си тим на Франция ще играе срещу Хърватия от петък до неделя на червените кортове в Лил. Това ще бъде последният финал на световното отборно първенство за мъже, който ще се играе по настоящия формат. От 2019 година в надпреварата ще участват 18 състава, а шампионът ще бъде излъчен в рамките на седмица след края на сезона. Първото издание в новия формат ще се проведе края на ноември в испанската столица Мадрид.", "date": "2018.11.12", "title": "Спорт: Отборът на Франция без най-добрия си тенисист на финала за Купа „Дейвис“"}
{"url": "http://www.focus-news.net/news/2018/11/12/2589478/api-v-kraya-na-sedmitsata-se-ochakva-zastudyavane-shofyorite-da-smenyat-letnite-gumi-sas-zimni.html", "text": "Със заповед на председателя на Управителния съвет на Агенция „Пътна инфраструктура“ инж. Светослав Глосов от утре - 13 ноември, се въвежда зимното поддържане на републиканската пътна мрежа. АПИ призовава шофьорите, ако досега не са сменили летните гуми на автомобилите си със зимни да го направят, тъй като в края на седмицата се очаква застудяване и по високопланинските райони е възможно дъждове да преминат в сняг. Това съобщиха от пресцентъра на  Агенция \"Пътна инфраструктура\" .   \r\nВ поддържането на 20 000 км републикански пътища през зимните месеци ще участват около 3000 снегопочистващи машини - снегорини, техника за разпръскване на пясък и т. н. По опорните пунктуве са осигурени необходимите количества сол, пясък, луга и химическти вещества.  \r\nНа директорите на 27-те областни пътни управления е разпоредено да следят прогнозите по райони и със завишено внимание да предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места. Необходимо е шофьорите да карат внимателно, със съобразена скорост, да спазват правилата за движение, необходимата дистанция и да не предприемат резки маневри. \r\nВсички граждани и транспортни фирми могат да получават информация за актуалната пътна обстановка и зимното поддържане на републиканската мрежа от интернет страницата на АПИ – www.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.11.12", "title": "АПИ: В края на седмицата се очаква застудяване, шофьорите да сменят летните гуми със зимни"}
{"url": "http://www.focus-news.net/news/2018/11/12/2589480/ek-komisar-mariya-gabriel-i-frenskiyat-prezident-emanuel-makron-samo-zaedno-mozhem-da-otstoyavame-evropeyskoto-liderstvo-i-tsifroviya-ni-suverenitet.html", "text": "На работна среща в Париж в рамките на Годишния форум за управление на интернет, българският еврокомисар по цифровата икономика и общество Мария Габриел разговаря с президента на Франция Емануел Макрон за европейското лидерство и цифровия суверенитет, съобщават от  пресслужбата на Представителството на ЕК в България.  Двамата се обединиха, че ако Европа остане мобилизирана и запази хората в центъра на цифровата си политика, тогава ще може да се справи с предизвикателствата и да бъде в предните редици на цифровата трансформация в глобален мащаб. По време на дискусията Мария Габриел отбеляза важността на теми като борбата с дезинформацията онлайн, защитата на личните данни, цифровите умения на гражданите, осигуряването на по-добър баланс между върховенството на закона, справедливостта и иновациите, необходимостта от наваксване на изоставането на Европа на световната цифрова сцена. Българският еврокомисар силно наблегна на важността от общи действия и политики по теми, които също ще определят цифровото бъдеще на Европа като суперкомпютрите, изкуствения интелект, геномиката.  \r\n„Нито една от тези теми не е лесна, а оставащите предизвикателства могат да изправят пред още по-голямо изпитание нашето единство и европейско лидерство. Ако заедно демонстрираме решимост да приключим всички 60 инициативи в обхвата на цифровия единен пазар, няма съмнение, че Европа може да се придвижи в центъра на цифровата революция. Разчитам на всички европейски лидери, на президента на Франция Емануел Макрон като домакин на днешната среща, не да прегърнем, а да оформим цифровата промяна. Историята ни е показала, че няма предизвикателство, което да не можем да преодолеем, когато Европа е единна“, заяви българският еврокомисар Мария Габриел.  \r\nОтдел \"Преса и медии\"  \r\nПредставителство на ЕК в България", "date": "2018.11.12", "title": "ЕК: Комисар Мария Габриел и френският президент Емануел Макрон: Само заедно можем да отстояваме европейското лидерство и цифровия ни суверенитет"}
{"url": "http://www.focus-news.net/news/2018/11/12/2589476/the-jerusalem-post-nad-80-raketi-sa-izstrelyani-ot-ivitsata-gaza-kam-teritoriyata-na-izrael.html", "text": "Повече от 80 ракети са изстреляни от Ивицата Газа към територията на Израел, съобщава вестник  The Jerusalem Post . \r\nСирените за предупреждение от въздушна атака са задействани в редица градове, разположени по границата с буферната зона. Към настоящия момент се съобщава за най-малко един пострадал в резултат на обстрела. Става въпрос за 19-годишен мъж, чието състояние медиците определиха като критично.  \r\nВ отговор на атаката израелските ВВС са започнали удари срещу „терористични цели“ по Ивицата Газа, поясниха военните в специално изявление след ракетния обстрел.  \r\nВ град Ашкелон в южната част на страната са отворени публични подслони. Засега обаче не са разпространени специални инструкции за жителите на района.  \r\nПояснява се, че при ракетния обстрел от страна на Ивицата Газа са поразени газопровод и автобус, който за щастие е бил празен в момента на поразяването.  Тереза Герова", "date": "2018.11.12", "title": "The Jerusalem Post: Над 80 ракети са изстреляни от Ивицата Газа към територията на Израел"}
{"url": "http://www.focus-news.net/news/2018/11/12/2589458/ivan-benev-upravitel-na-veriga-benzinostantsii-vav-varna-ochakvam-spad-na-propan-butana-okolo-i-sled-nova-godina.html", "text": "Спад при цените на пропан – бутана се очаква около и след Нова година. Това каза за  Радио „Фокус“ – Варна  Иван Бенев, управител на верига бензиностанции във Варна. Той допълни, че подобен спад на цените на пропан-бутана се наблюдава всяка година. На въпрос дали се очаква ново увеличение на светлите горива Иван Бенев коментира, че не може да даде отговор, тъй като това се решава по други начини и на други места.  \r\n„Истината е, че за един барел нефт разходите са около 10 долара. Оттам нагоре как ще се търгува нефта на международния пазар – 30, 50, 100 или 180 USD/bbl., както се случвало преди няколко години, се договаря и цени се правят на база международни отношения, ограничения в добивите, санкции към определени държави, ОПЕК, Русия, САЩ.  А цените оттам нататък зависят от транспортни такси за нефта, налози в държавите, производствени разходи в рафинериите, надценка на рафинериите, разходи за складиране и съхранение, транспортни разходи до бензиностанции. Всичко това дотук на практика оформя около 92-95 % от цената. И така е от десетки години“, посочи Иван Бенев. Според Иван Бенев разходите за гориво през зимата могат да бъдат намалени, ако собствениците се грижат за автомобила си. „Почистете или сменете горивни филтри, ползвайте горива с добавки и зареждайте от места, където има сигурен контрол“, добави Иван Бенев. \r\nМарияна ВАЛЕНТИНОВА", "date": "2018.11.12", "title": "Иван Бенев, управител на верига бензиностанции във Варна: Очаквам спад на пропан-бутана около и след Нова година"}
{"url": "http://www.focus-news.net/news/2018/11/12/2589481/aktsenti-v-sutreshniya-blok-dobro-utro-balgariya-na-radio-fokus-na-13-noemvri.html", "text": "Протестите, които се проведоха в неделя у нас, съвпаднаха с пленума на БСП. За обществената ситуация, алтернативния бюджет на левицата и отношенията вътре в самата партия ще разговаряме в сутрешния блок „Добро утро, България“ на  Радио „Фокус“  с Ирена Анастасова, секретар на Парламентарната група на БСП и член на комисията по образование. \r\nИма ли политическа провокация в протестите? Какво целят те и ще доведат ли до ескалация в управлението? За критиките на държавния глава към управляващите, неговите действия – две години след президентските избори у нас – гост в ефира ще бъде политологът Първан Симеонов, директор на „Галъп интернешънъл“. \r\nКои са приоритетните политики за работа в Община Каварна. За текущите ремонти и подготовката за зимния сезон ще разговаряме с кмета Нина Ставрева. \r\nПрез последните няколко години Община Гоце Делчев работи по различни програми, свързани с осигуряването на временна заетост за трайно безработни лица от града и региона. Повече по темата ще научим от интервюто на Ливия Нинова от Радио „Фокус“ – Пирин с Костадин Харисков, младши медиатор в Община Гоце Делчев. \r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.11.12", "title": "Акценти в сутрешния блок „Добро утро, България“ на Радио „Фокус“ на 13 ноември"}
{"url": "http://www.focus-news.net/news/2018/11/12/2589479/smolyan-trima-mazhe-sa-osadeni-za-prenasyane-prez-granitsata-na-tsigari-bez-banderol-na-stoynost-nad-265-hil-leva.html", "text": "По споразумение на Окръжна прокуратура-Смолян са осъдени трима мъже за незаконно пренасяне през границата на страната на цигари без бандерол на обща стойност 265 250 лева. Това съобщиха от пресцентъра на  Апелативна прокуратура-Пловдив . Г.И., на 32 г., Г.Д., на 47 г., и П.Л., на 24 г., са осъдени за това, че на 25 септември в района на Доспат и Девин, обл. Смолян са пренесли от Гърция в България 27 500 кутии цигари от две различни марки, без акцизен бандерол, съдържащи по 20 къса цигари в кутия, на обща стойност 265 250 лева, с невнесен акциз в размер на 111 512 лева. След като одобри споразумението между Окръжна прокуратура-Смолян и защитниците на тримата подсъдими, Окръжен съд-Смолян наложи на Г.И., Г.Д. и П.Л. наказание от по три години „лишаване от свобода“ условно с изпитателен срок от пет години, за всеки един от тях. На тримата е наложена и „глоба“ в размер от по 20 000 лева, за всеки един от тях, която сума трябва да заплатят в полза на държавата. Съдът постанови в полза на държавата да се отнемат лек автомобил марка „Мицубиши L200“ и лек автомобил „Опел Монтерей“ , които са послужили за пренасяне на акцизните стоки, както и горепосочените цигари. По делото е установено, че контрабандните стоки е трябвало да бъдат транспортирани в района на Пловдив. Тримата подсъдими се признават за виновни и изразяват съжаление за случилото се. Разследването по делото се проведе с ускорени темпове и приключи в рамките на един месец и двадесет дни от извършване на деянието до произнасяне на определението, с което е одобрено споразумението. Определението на Окръжен съд-Смолян е окончателно и не подлежи на протест и обжалване.", "date": "2018.11.12", "title": "Смолян: Трима мъже са осъдени за пренасяне през границата на цигари без бандерол на стойност над 265 хил. лева"}
{"url": "http://www.focus-news.net/news/2018/11/12/2589473/sliven-protest-pod-nadslov-sistemata-ni-ubiva-shte-se-provede-v-grada.html", "text": "Протест под надслов „Системата ни убива“ ще се проведе в Сливен, съобщиха за  Радио „Фокус“ – Сливен  организаторите. Майки на деца с увреждания ще протестират с искане за социални реформи. Недоволството им ще бъде подкрепено от участниците в протеста срещу готвените промени в автомобилното застраховане и високите цени на горивата. Сборният пункт е пред паметника на Хаджи Димитър и сливенските възрожденци. След това протестиращите ще представят своите искания пред сградата на Община Сливен. Началото е от 18.00 часа. \r\nЛюдмила ЙОРГОВА", "date": "2018.11.12", "title": "Сливен: Протест под надслов „Системата ни убива“ ще се проведе в града"}
{"url": "http://www.focus-news.net/news/2018/11/12/2589482/gabrovo-sluchay-na-laymska-bolest-sa-registrirali-zdravni-inspektori-v-oblastta.html", "text": "Случай на лаймска болест са регистрирали здравни инспектори от Габровска област през миналата седмица. Пациентът е от община Севлиево и е лекуван в местната болница, съобщават за  Радио „Фокус“ – Велико Търново  от Регионалната здравна инспекция.  \r\nЗа периода 5 – 11 ноември в региона са установени също осем случая на ентероколити – три в Габрово, и пет - в Севлиево. Здравните специалисти са регистрирали и двама пациенти с оплаквания от варицела. Средната заболеваемост от остри респираторни заболявания е 116.80 на 10 000 души. \r\nЛуиза ТРАНЧЕВА", "date": "2018.11.12", "title": "Габрово: Случай на лаймска болест са регистрирали здравни инспектори в областта"}
{"url": "http://www.focus-news.net/news/2018/11/12/2589485/gd-granichna-politsiya-na-gkpp-kulata-i-kgpp-kapitan-andreevo-trafikat-e-intenziven-na-izhod-za-tovarni-avtomobili.html", "text": "На граничен контролно-пропускателен пункт (ГКПП) \"Кулата\" на българо-гръцката и КГПП \"Капитан Андреево\" на българо-турската граница трафикът е интензивен на изход за товарни автомобили, по данни към 18.00 часа. Това съобщиха от пресцентъра на  Главна дирекция (ГД) \"Гранична полиция\" . \r\nНа българо-сръбската, българо-македонската и българо-румънската граница трафикът е нормален на всички контролно-пропускателни пунктове.", "date": "2018.11.12", "title": "ГД \"Гранична полиция\": На ГКПП \"Кулата\" и КГПП \"Капитан Андреево\" трафикът е интензивен на изход за товарни автомобили"}
{"url": "http://www.focus-news.net/news/2018/11/12/2589484/burgas-intenzivno-e-dvizhenieto-v-oblastta.html", "text": "Интензивно е движението в област Бургас в края на работния ден, предаде репортер на  Радио „Фокус“ – Бургас . Натоварено е движението по пътя Бургас – Созопол в района на Военноморска база „Бургас“, както и това в района на Летище „Бургас“.  \r\nИнтензивен е трафикът и по входно изходните пътни артерии в областния център. Натоварено е движението по централните улици „Цар Петър“, „Христо Ботев“, „Булаир“ и „Цар Симеон“, както и по някои участъци от булевардите „Стефан Стамболов“, „Мария Луиза“ и „24-ти Черноморски пехотен полк“, на кръстовището между ул. „Христо Ботев“ и бул. „Сан Стефано“, както и на кръстовището между улиците „Спортна“ и „Индустриална“ и по бул. „Тодор Александров“ в посока ж. к. „Меден Рудник“. \r\nМария ГЕОРГИЕВА", "date": "2018.11.12", "title": "Бургас: Интензивно е движението в областта"}
{"url": "http://www.focus-news.net/news/2018/11/12/2589486/ministerstvoto-na-turizma-s-86-na-sto-poveche-sa-prihodite-ot-noshtuvki-v-mestata-za-nastanyavane-s-pone-10-legla-za-parvite-9-mesetsa-na-2018-g.html", "text": "Приходите от нощувки в местата за настаняване с поне 10 легла у нас възлизат на общо над 1,3 млрд. лв. за периода януари-септември 2018 г., което е с 8,6% повече спрямо същия период на 2017-а, стана ясно от данните на НСИ, съобщиха от  Министерството на туризма .   \r\n\"Това е изключително радващ резултат и доказва устойчивото развитие на българския туризъм\", коментира министърът на туризма Николина Ангелкова. Според нея данните ясно сочат, че септември вече е месец, който реално допълва постиженията на лятото и разширява активния сезон.  \r\nЗа деветмесечието пренощувалите лица в тези обекти за настаняване са над 6,5 млн., което е 5 на сто ръст, а реализираните нощувки надхвърлят общо 24,4 млн. – увеличението е от 3,2 процента. \r\nЗа периода юни-септември в същите места за настаняване у нас са пребивавали близо 4,3 млн. туристи, което е 4,2 на сто ръст в сравнение с миналия летен сезон. Реализираните от тях нощувки са били над 19,2 млн. – ръст от около 2 на сто, а приходите възлизат на над 1 млрд. лв. и увеличението е от около 7 на сто .  \r\nМного добри са показателите и за местата за настаняване с поне десет легла с 4 и 5 звезди през периода януари-септември 2018 г. Посетителите в тях са близо 3,4 млн., което регистрира 7,6 на сто увеличение в сравнение със същия период на миналата година. Тенденция на растеж отчита и броят на  нощувките – те са общо около 13,6 млн. (4,8% повече), а приходите от тях възлизат на общо над 918 млн. лв. – 10,1 на сто ръст.   \r\nДанните за юни-септември 2018 г. в тези места за настаняване също потвърждават тенденцията туристите да избират все повече луксозни услуги.  Отседналите тук са общо близо 2,3 млн., което е ръст от 7 на сто. Реализираните от тях нощувки са общо около 11 млн., т.е. отчитат около 3% ръст, а приходите от тях възлизат на над 732 млн. лв. (около 8 процента ръст).", "date": "2018.11.12", "title": "Министерството на туризма: С 8,6 на сто повече са приходите от нощувки в местата за настаняване с поне 10 легла за първите 9 месеца на 2018 г."}
{"url": "http://www.focus-news.net/news/2018/11/12/2589487/pregled-na-mezhdunarodnite-novini-do-18-chasa-agentsiya-fokus.html", "text": "Повече от 80 ракети са изстреляни от Ивицата Газа към територията на Израел, съобщава вестник  The Jerusalem Post . \r\nСирените за предупреждение от въздушна атака са задействани в редица градове, разположени по границата с буферната зона. Към настоящия момент се съобщава за най-малко един пострадал в резултат на обстрела. Става въпрос за 19-годишен мъж, чието състояние медиците определиха като критично.  \r\nВ отговор на атаката израелските ВВС са започнали удари срещу „терористични цели“ по Ивицата Газа, поясниха военните в специално изявление след ракетния обстрел.  \r\nВ град Ашкелон в южната част на страната са отворени публични подслони. Засега обаче не са разпространени специални инструкции за жителите на района.  \r\nПояснява се, че при ракетния обстрел от страна на Ивицата Газа са поразени газопровод и автобус, който за щастие е бил празен в момента на поразяването. \r\n***  Президентът на Косово Хашим Тачи обяви за провеждането на среща с държавния глава на Руската федерация Владимир Путин, проведена в кулоарите на мероприятията в Париж по повод отбелязването на 100-годишнината от края на Първата световна война. В рамките й лидерът на Кремъл е изказал подкрепа на Прищина за продължаващия диалог с Белград, предава македонската електронна медия  A1 On .  \r\n„В Париж за пръв път се срещнах с президента на Русия Владимир Путин. Диалогът за нормализиране на отношенията между Косово и Сърбия и възможността за постигане на всеобхватно и правно обвързващо споразумение бяха основният фокус на нашия разговор. По този въпрос президентът на Русия беше категоричен: „Ако вие (Косово и Сърбия) постигнете мирно споразумение, Русия ще подкрепи това споразумение\", написа Тачи в социалната мрежа „Фейсбук“. \r\n***  Две земетресения със сила от 4,6 и 4,7 са регистрирани в Йонийско море в сутрешните часове на деня, показва справка на официалната интернет страница на  Европейския средиземноморски сеизмологичен център (EMSC) . \r\nПървото от двете със сила от 4,6 по Рихтер е регистрирано в 8:32 часа местно време (съвпада с българското време). Епицентърът му е бил на 292 км западно от гръцката столица Атина и на 57 км югозападно от популярния ваканционен остров Закинтос, с дълбочина от 10 км. \r\nВторият трус е с магнитуд от 4,7 и е регистриран в 8:50 часа. Епицентърът му е бил на 294 км западно от Атина и на 78 км южно от Закинтос,  с дълбочина от 10 км под земната кора. \r\n***  Хилари Клинтън ще се състезава за номинацията на Демократическата партия за президентските избори в САЩ през 2020 г., съобщава американското издание  Washington Examiner . \r\nМарк Пен, изследовател и старши съветник на бившия президент Бил Клинтън и на бившия държавен секретар Хилари Клинтън от 1995-2008 г., и Андрю Щайн, бивша фигура на Демократическата партия в Манхатън и председател на Съвета на Ню Йорк, написаха съавторска статия, в която увериха, че „две зашеметяващи поражения няма да попречат на претенциите на Хилари Клинтън към Белия дом“.  \r\n„Клинтън няма да допусне тази унизителна загуба от аматьор да сложи край на историята на кариерата й\", пишат Пен и Щайн, визирайки поражението на Хилари Клинтън от кандидата на републиканците за президентския пост в САЩ – Доналд Тръмп. „Можете да очаквате тя отново да се кандидатира за президент. Може би не в началото, когато легионите на демократите в Сената ще направят своите изявление, но определено до момента, в който изборите са в разгара си\", уверени са двамата автори.  \r\n„Клинтън има 75% одобрение сред демократите, една недовършена мисия да бъде първата жена президент и лично недоволство срещу Тръмп. Това трябва да бъде отмъстено“, категорични са Пен и Щайн. \r\n***  Говорителят на Кремъл Дмитрий Песков потвърди подготовката на посещението на гръцкия премиер Алексис Ципрас в Русия, предава  TACC , като уточнява, че то е насрочено за 7 декември.„Действително, визитата се подготвя“, заяви Песков пред журналисти. \r\nИнформацията за планираното пътуване на Ципрас бе разпространената от гръцката агенция ANMA, която се позовава на източници в правителството в Атина. \r\nПрез септември гръцкият лидер заяви, че Атина и Москва работят за подобряване на двустранните отношение след кризата от лятото, когато Русия бе уличена в действия срещу договора за новото име на Македония. \r\n***  Бившият министър-председател на Македония не се яви за изпълнение на присъдата по делото „Танк“. Затворът „Скопие“ изпрати уведомление до Основния съд в столицата на югозападната ни съседка, че осъденият не се е предал доброволно в изтърпяване на наказанието, предава македонската електронна медия  A1 On .  \r\nСлед неуспешните опити на Наказателния съвет да връчи решението на Грувски, с което отхвърля жалбата му за отлагане на изтърпяване на наказанието, органът може да разпореди задържането му. Ако той е на разположение, ще бъде издадена национална или международна заповед за задържането му. Кога и дали това ще се случи зависи от решението на съдията. \r\nНикола Груевски не е на разположение за контакт от миналия четвъртък, не е открит и на работното място в парламента.  \r\nСъгласно правната процедура, Министерството на вътрешните работи на Македония може да съдейства за задържането на Груевски, само ако получи уведомление от съда и бъде издадена съответната заповед. Към настоящия момент такава не е постъпила във ведомството. \r\nДо края на работния ден се очаква да бъде разпространена информация за резултата от последния  опит да бъде предадено решението за по-нататъшни процедури по отношение на Груевски. \r\n***  Десет души са в неизвестност след потъването на лодка, превозваща нелегални мигранти, край бреговете на турската провинция Измир, съобщава вестник  Hurriyet , като се позовава на данни от бреговата охрана. \r\nПри инцидента са загинали двама мигранти, се казва в изявление на турската брегова охрана. В текста се подчертава, че спасителната операция е още в ход. \r\nВластите не разкриват детайли за националността на мигрантите.  \r\nОт редакцията подчертават, че междувременно турските сили за сигурност са заловили 73 нелегални мигранти в северозападната провинция  Къркларели, граничеща с България. Става въпрос за иракчани, иранци, афганистанция и пакистанци. \r\n***  Бизнесментът Орце Камчев, задържан в затвора „Шутка“ за разследване по случая „Империя“ на Специализираната прокуратура, няма да бъде освободен под гаранция, предава излъчващият на албански език скопски телевизионен канал  „Алсат-М“ . \r\nАдвокатът на Камчев подаде жалба в събота срещу решението на съдията да издаде заповед за задържане за срок от 30 дни. Съдът трябва да реши дали да бъде прието обжалването на защитата на Камчев, но няма да предложи освобождаването му под гаранция, тъй като мярката срещу него е определена не само заради опасността от бягство, но и заради възможността за възпрепятстване на разследването и влияние на свидетели.  \r\nАргументите на адвокатите на Камчев са, че клиентът им няма да избяга, тъй като е семеен, и че не може да повлияе на свидетелите, защото престъплението е извършено преди 16 години и доказателствата се основават на документи, а не на показания. Последното престъпление, за което той бе обвинен, бе извършено преди пет години и той имаше възможността да унищожи документацията. \r\nКамчев и още 12 от неговите бизнес партньори са заподозрени в престъпно сдружаване, пране на пари и други престъпления. Петима от заподозрените са задържани. \r\n***", "date": "2018.11.12", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/11/12/2589488/ministerstvo-za-balgarskoto-predsedatelstvo-brekzit-i-byudzheta-na-es-byaha-vav-fokusa-na-obsazhdaniyata-v-saveta-po-evropeyski-vaprosi-v-plovdiv.html", "text": "Бюджетът на ЕС, бъдещето на Европа през призмата на проведените национални обществени обсъждания, Брекзит и предизвикателствата в двустранните отношения обсъдиха членовете на Съвета по европейски въпроси. Заседанието се проведе в Пловдив и разгледа текущи и стратегически въпроси, свързани с членството на България в Европейски съюз. Това съобщиха от пресцентъра на  Министерството за Българското председателство на Съвета на ЕС . Съветът одобри проектите на позиции на страната ни за предстоящите заседания на Съвета на ЕС по икономически и финансови въпроси по част „Бюджет“ и по земеделие и рибарство. Важна част от заседанието бе посветена на отчета за изпълнението на плана за действие за 2018 г. с мерките, произтичащи от членството на страната ни в ЕС, към 31 октомври 2018 г. От общо 154 мерки към края на октомври са изпълнени 115 мерки. Мерките, чието изпълнение все още не е приключило, са 39, което е 25 на сто. „Благодаря на колегите за мненията, които бяха споделени и по отношение на натрупания опит по време на Българско председателство на Съвета на ЕС и за идеите как да запазим изградения капацитет“, каза министър Лиляна Павлова и допълни: „Трябва да продължим да работим със същите темпове на работа, както и да пренесем добрите практики от работата ни като председателство в работата на национално ниво“", "date": "2018.11.12", "title": "Министерство за Българското председателство: Брекзит и бюджета на ЕС бяха във фокуса на обсъжданията в Съвета по европейски въпроси в Пловдив"}
{"url": "http://www.focus-news.net/news/2018/11/12/2589493/veliko-tarnovo-ogranicheno-e-dvizhenieto-v-uchastak-ot-patya-mezhdu-selata-stefan-stambolovo-i-obedinenie.html", "text": "Ограничено е движението в участъка от пътя между селата Стефан Стамболово и Обединение от км 16+700 до км 26+113 поради ремонтни дейности. От Областно пътно управление – Велико Търново съобщиха за  Радио „Фокус“ – Велико Търново , че обходният маршрут е през село Полски Сеновец и град Полски Тръмбеш. Ремонтите трябва да приключат до 30 ноември. Условията за пътуване в областта са нормални. Времето е ясно, настилките предимно сухи, в по-усойните места – мокри. Движението в края на почивния ден е спокойно. Допълнително въведени ограничения в региона няма. Проходът на Републиката е отворен за движение, но остава в сила опасността от падащи камъни. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа.  \r\nТежки инциденти до момента не са регистрирани, но органите на реда призовават водачите все пак да карат внимателно. В едната лента се осъществява движението в участък от пътя между Твръдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019. Изсичане на храсти затруднява движението в участък от пътя между Севлиево и Велико Търново. Дейностите текат в отсечката от км 101+550 до км 125+000, където водачите трябва да карат с повишено внимание и съобразена скорост. Пътят е сигнализиран със знаци, а изсичането на храсти ще продължи до края на месеца. \r\nЛуиза ТРАНЧЕВА", "date": "2018.11.12", "title": "Велико Търново: Ограничено е движението в участък от пътя между селата Стефан Стамболово и Обединение"}
{"url": "http://www.focus-news.net/news/2018/11/12/2589489/sliven-natovareno-e-dvizhenieto-po-patishtata-v-oblastta-no-ne-se-obrazuvat-zadrastvaniya.html", "text": "Натоварено е движението по пътищата в Сливенска област, но не се образуват задръствания, съобщиха от  Областно пътно управление-Сливен . Пътните настилки са сухи и нормално проходими. \r\nЗатворени за тежкотоварни автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонтни дейности се извършват по планинските пътища в района на Котел и в община Нова Загора. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът трябва да приключи в края на февруари 2019 г.", "date": "2018.11.12", "title": "Сливен: Натоварено е движението по пътищата в областта, но не се образуват задръствания"}
{"url": "http://www.focus-news.net/news/2018/11/12/2589490/blagoevgrad-spryano-e-dvizhenieto-na-gkpp-kulata-na-izhod-za-tovarni-avtomobili-poradi-problem-v-sistemata-za-obrabotkata-im-ot-gratska-strana-lekite-koli-preminavat-bez-zabavyane.html", "text": "Спряно е движението на граничен контролно-пропусквателен пункт (ГКПП) „Кулата“ на изход за товарни автомобили. Това съобщи за  Радио „Фокус“ – Пирин  Лора Любенова, говорител на Главна дирекция „Гранична полиция“. По думите й причината е проблем в системата за обработка на преминаващите товарни автомобили от гръцка страна. Леките коли преминават без забавяне.  \r\nНа българо-македонската граница трафикът е нормален на всички гранични контролно-пропускателни пунктове. \r\nДенис НИКИФОРОВ", "date": "2018.11.12", "title": "Благоевград: Спряно е движението на ГКПП „Кулата“ на изход за товарни автомобили поради проблем в системата за обработката им от гръцка страна, леките коли преминават без забавяне"}
{"url": "http://www.focus-news.net/news/2018/11/12/2589483/afp-hamas-poe-otgovornost-za-raketniya-obstrel-sreshtu-izrael.html", "text": "Военното крило на управляващото в Ивицата Газа движение ХАМАС пое отговорност за ракетния обстрел срещу израелска територия, предава  AFP .  \r\n„Съвместното командване на палестинските фракции обявява началото на бомбардировките на селищата на врага с десетки ракети\", се казва в официално изявление.  \r\nПовече от 80 ракети бяха изстреляни от Ивицата Газа към територията на Израел.Към настоящия момент се съобщава за най-малко един пострадал в резултат на обстрела. Става въпрос за 19-годишен мъж, чието състояние медиците определиха като критично.  \r\nВ отговор на атаката израелските ВВС са започнали удари срещу „терористични цели“ по Ивицата Газа, поясниха военните в специално изявление след ракетния обстрел.  Тереза Герова", "date": "2018.11.12", "title": "AFP: ХАМАС пое отговорност за ракетния обстрел срещу Израел"}
{"url": "http://www.focus-news.net/news/2018/11/12/2589492/kmetat-na-plovdiv-ivan-totev-podlezat-na-ul-gladston-shte-bade-otvoren-za-dvizhenie-prez-mesets-mart.html", "text": "Подлезът на ул. „Гладстон“ в Пловдив ще бъде отворен за движение през месец март. Това съобщи кметът на Пловдив Иван Тотев след сесия на Общинския съвет, предаде репортер на  Радио „Фокус“-Пловдив . „Конструкцията му е в много лошо състояние, което е причина за забавянето на ремонта“, каза кметът на Пловдив. Тотев добави, че настилката за горната част на подлеза вече е поръчана, така че работата няма да пречи на обновяването на площад „Централен“.", "date": "2018.11.12", "title": "Кметът на Пловдив Иван Тотев: Подлезът на ул. „Гладстон“ ще бъде отворен за движение през месец март"}
{"url": "http://www.focus-news.net/news/2018/11/12/2589496/blagoevgrad-trafikat-v-oblastta-e-s-normalna-intenzivnost.html", "text": "Трафикът в Благоевградска област с нормална интензивност. Това съобщиха за  Радио „Фокус“ – Пирин  от Областно пътно управление – Благоевград. С нормална интензивност е трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта. Няма въведени ограничения поради ремонтни дейности. Повишена е опасността от падащи камъни в Кресненското дефиле и в района на прохода Предел. Не са получавани сигнали и за паднали камъни, които да са затруднявали трафика по републиканската пътна мрежа в региона. Пътните настилки са сухи. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nНатоварен е трафикът в централна градска част в областния център, на места се образуват колони от автомобили. До този момент няма възникнали тежки пътни инциденти в града. Задръствания се образуват по пътя в района на жп гарата и автогарата в посока първи корпус на Югозападен университет „Неофит Рилски“, както и на кръговото кръстовище при „Зърнени храни“. Натоварен е също трафикът по булевардите „Св. Димитър Солунски“ и „Васил Левски“, както и по улиците „Мечна Кърничева“, „Владо Черноземски“ и „14-ти полк“. Градският транспорт се движи по разписание. Няма данни за закъснения или промяна на обичайните маршрути. \r\nДенис НИКИФОРОВ", "date": "2018.11.12", "title": "Благоевград: Трафикът в областта е с нормална интензивност"}
{"url": "http://www.focus-news.net/news/2018/11/12/2589494/fokus-makedoniya-izdadoha-zapoved-za-zadarzhaneto-na-nikola-gruevski.html", "text": "По нареждане на Наказателния съд в Скопие Министерството на вътрешните работи издаде заповед за арест на бившия премиер Никола Груевски, съобщава електронното издание на македонския  „Фокус“. \r\nСлед получаване на заповедта от МВР на Македония са започнали привеждането й в действие, подчертават от редакцията.  \r\nБившият министър-председател на Македония не се яви за изпълнение на присъдата по делото „Танк“, крайният срок за което изтичаше в понеделник, 12 ноември.  По-рано през деня затворът „Скопие“ изпрати уведомление до Основния съд в столицата на югозападната ни съседка, че осъденият не се е предал доброволно за изтърпяване на наказанието.  \r\nСлед неуспешните опити на Наказателния съвет да връчи решението на Грувски, с което отхвърля жалбата му за отлагане на изтърпяване на наказанието, органът разпореди задържането му. Уточнено бе, че може да бъде издадена национална или международна заповед за задържането му.  \r\nНикола Груевски „изчезна“ миналия четвъртък. Той не е открит на адреса си по лична карта, нито на работното място – в парламента в Скопие.  Тереза Герова", "date": "2018.11.12", "title": "„Фокус“ (Македония): Издадоха заповед за задържането на Никола Груевски"}
{"url": "http://www.focus-news.net/news/2018/11/12/2589499/predstoyashti-mezhdunarodni-sabitiya-za-13-noemvri-agentsiya-fokus.html", "text": "Ще се проведа 33-та среща на върха на Асоциацията на страните от Югоизточна Азия (АСЕАН). \r\n***  Франция почита паметта на 130-те загинали в терористичните атентати от 2015 г. \r\n***  Главният преговарящ на ЕС за Брекзит ще информира ЕК са хода на преговорите с Лондон. \r\n***  Изтича крайният срок за предаване на ревизирания бюджет на Италия на ЕК. \r\n***  Конгресът на САЩ възобновява работа за първи път след провеждането на междинните избори.  \r\n***  Министърът на външните работи на ФРГ Хайко Маас е на посещение в Китай. \r\n***  Европейският комисар по търговията Сесилия Малмстрьом пристига във Вашингтон за преговори.  \r\n***  Започва излагането на аргументите в делото срещу мексиканския наркобос Ел Чапо. \r\n***", "date": "2018.11.12", "title": "Предстоящи международни събития за 13 ноември (Агенция „Фокус“)"}
{"url": "http://www.focus-news.net/news/2018/11/12/2589498/diskusiya-na-tema-natsionalna-sigurnost-organizirat-dk-politika-21-i-gradskiyat-savet-na-bsp-sofiya-na-13-noemvri.html", "text": "На 13 ноември, вторник, ще се проведе дискусия на тема \"Има ли нужда от нова концепция за националната сигурност на България?\". Организатори на събитието са Дискусионен клуб \"Политика 21\" и Градският съвет на БСП - София. За участие са поканени експерти в сферата на националната сигурност и отбраната и народни представители. Това съобщиха от пресцентъра на  ГС на БСП-София .  \r\nДискусията ще се състои от 15.00 часа в Зала №3 \"Инж. Стоимен Сарафов\" на втория етаж на Федерацията на научно-техническите съюзи (ул. \"Георги С. Раковски\" №108).", "date": "2018.11.12", "title": "Дискусия на тема \"Национална сигурност\" организират ДК \"Политика 21\" и Градският съвет на БСП - София на 13 ноември"}
{"url": "http://www.focus-news.net/news/2018/11/12/2589497/predstoyashti-sabitiya-v-stranata-za-13-noemvri-agentsiya-fokus.html", "text": "*** \r\nОт 11.00 часа в залата за открити заседания на Конституционния съд (бул. Дондуков 1, служебен вход, ет. 5) ще се състои церемонията по полагане на клетва от новоизбраните и новоназначените конституционни съдии. Президентът Румен Радев също ще присъства на церемонията.  \r\n***   \r\nОт 09.00 часа в IX състав на Специализирания наказателен съд ще се гледа делото срещу Галина Ц., Красимир Н., Мирослав Ч. и др., обвинени в организиране и ръководене на организирана престъпна група.  \r\n***   \r\nОт 09.00 часа в VIII състав на Специализирания наказателен съд ще се гледа делото срещу Цветан Василев, Александър П., Илиан З. и др., обвинени в организиране и ръководене на организирана престъпна група.  \r\n***   \r\nОт 09.00 часа в IV състав на Специализирания наказателен съд ще се гледа делото срещу Васил В., Велизар В., Иван А. и др., обвинени в организиране и ръководене на организирана престъпна група.  \r\n*** \r\nОт 09.30 часа ще се проведе заседание на Съдийската колегия на Висшия съдебен съвет. \r\n*** \r\nОт 09.30 часа в Зала №2 на хотел „Рила“, Международна социална служба – България“ в партньорство с Оперативна програма „Развитие на човешките ресурси“ организира Семинар за представяне на различни модели/педагогически концепции на резидентна грижа, които се прилагат в ЦНСТ за деца със и без увреждания, управлявани от неправителствени организации. \r\n*** \r\nОт 10.00 часа във Френски институт ще се проведе Международна конференция „Да отворим нова страница в разбирането за телесното наказание. \r\n*** \r\nОт 10.00 часа в Университетска библиотека „Св. Климент Охридски“  ще бъде представена изложба на архивни материали на Христо Смирненски, притежание на Институт за литература – БАН.   \r\n*** \r\nОт 10.00 часа в Нова конферентна зала в СУ „СВ. Климент Охридски“  ще се състои научна конференция „Светове и утопии“, посветена на 120 години от рождението на Христо Смирненски. \r\n*** \r\nОт 10.00 часа във Френския институт ще се проведе заключителната Международна конференция „Да отворим нова страница в разбирането за телесното наказание“.  \r\n*** \r\nОт 10.00 часа в сградата на КЕВР ще се проведе открито заседание за обсъждане пет доклада относно заявления от „Щаткрафт Маркетс“, „Джи Ви Ай“, „Електроснабдяване България“ ЕООД, „Неас Енерджи“ АС, „Еско Сървисис“ ООД.  \r\n***   \r\nОт 10.00 часа в XII състав на Специализирания наказателен съд ще се гледа делото срещу Младен М., Мария Т., Полина Т. и др., обвинени в образуване и ръководене на организирана престъпна група.  \r\n***   \r\nОт 10.00 часа в III състав на Специализирания наказателен съд ще се гледа делото срещу Абдула И., Мустафа Н., Исмаил М., обвинени в организиране и ръководене на организирана престъпна група.  \r\n*** \r\nОт 10.30 часа в заседателната зала на Академичния съвет на Технически университет-София, ще бъде подписано Рамково споразумение за стратегическо сътрудничество между КРИБ, представлявана от нейния председател Кирил Домусчиев, и Технически университет - София, представляван от неговия ректор, чл.-кор. проф. дтн инж. Георги Михов. \r\n*** \r\nВ 10.30 часа в Аулата на „Майчин дом“  ще се проведе разговор за недоносените бебета.  \r\n***   \r\nВ 11.00 часа кметът на София Йорданка Фандъкова ще провери изпълнението на строително-ремонтните дейности в Северния парк при входа в кв. „Свобода“ при ул. „Народни будители“, последната спирка на автобус 86.  \r\n*** \r\nОт 11.00 часа 17 състав на СГС ще гледа делото срещу Тунджай Х., обвинен в убийството на жена в столичния кв. „Люлин“ през 2017 г.  \r\n*** \r\nОт 11.00 часа в пресклуба на БТА Институтът за изследване на населението и човека при БАН ще представи предложенията си по проект \"Мерки за преодоляване на демографската криза в Република България\", възложен от Министерски съвет.   \r\n***   \r\nВ 11.00 часа на ул. „Витоша“ 18 ще се проведе пресконференция на „Демократична България“, на която ще представят своята оценка за задълбочаващата се политическа криза на страната. В нея ще участват съпредседателите Атанас Атанасов и Христо Иванов, както и съпредседателят на ПП „Зелените“ Владислав Панев.  \r\n*** \r\nОт 13.00 часа в централата на ПП АБВ ръководството на партията ще даде пресконференция, на която ще представи предложенията си за социална, демографска, здравна политика и данъчни реформи.  \r\n*** \r\nОт 13.00 часа в Националната финансово-стопанска гимназия ще се проведе ученически дебат – старт за България на глобалната кампания на УНИЦЕФ. В събитието ще участва зам.-министърът на образованието Деница Сачева.  \r\n***   \r\nОт 13.30 часа в I състав на Специализирания наказателен съд ще се гледа делото срещу Пламен Г., Ердинч Х. и Костадин К., обвинени в организиране и ръководене на организирана престъпна група.  \r\n***   \r\nОт 14.00 часа в зала 821 в Министерството на енергетиката ще се проведе работна среща, на която ще бъде представено предложението за актуализирана на Енергийната стратегия на Р България. В дискусията ще участват министърът на енергетиката Теменужка Петкова, работодателски организации, синдикати, енергийни експерти и други заинтересовани страни.  \r\n***   \r\nОт 14.00 часа в XVII състав на Специализирания наказателен съд ще се гледа делото срещу Виктор В., Росен А., Кристиян Р., Соня И. и др., обвинени в организиране и ръководене на организирана престъпна група.  \r\n*** \r\nОт 14.00 часа в Конферентна зала А, ет. 1 в сградата БТПП, ще се проведе кръгла маса на тема „Иновативни подходи в енергийната ефективност и в екологосъобразния и здравословен начин на живот”. \r\n***   \r\nОт 15.00 часа в зала 3 „Инж. Стоимен Сарафов“ на втория етаж на Федерацията на научно-техническите съюзи (ул. „Георги С. Раковски“ 108) ще се проведе дискусия „Има ли нужда от нова концепция за националната сигурност на България?“. Организатори на събитието са Дискусионен клуб \"Политика 21\" и Градският съвет на БСП - София. \r\n***   \r\nОт 15.00 часа в XI състав на Специализирания наказателен съд ще се гледа делото срещу Данаил П. \r\n*** \r\nОт 15.00 до 17.00 часа в постоянната приемна на БСП - София на ул. „Леге“ 10, етаж 1, приемен ден ще имат народният представител от „БСП за България“ Румен Георгиев и общинският съветник Борис Цветков.  \r\n*** \r\nОт 15.30 часа в зала „Запад“ в Народното събрание ще се проведе заседание на Комисията по културата и медиите, на което ще бъдат разгледани на второ четене промените в Закона за филмовата индустрия и на първо четене – Законът за културното наследство.  \r\n***   \r\nВ 16.00 часа в зала 305 на Руския културно-информационен център ще бъде представена книгата „Откраднатата победа“  с автор Иван Вълов.  \r\n*** \r\nОт 18.00 часа в Национална библиотека „Св. св. Кирил и Методий“ ще бъде представена поетичната книга на Валентина Радинска „Защото е студено“.  \r\n*** \r\nОт 18.00 часа в СГХГ ще бъде открита изложба „Нашата живопис в нови насоки”.  \r\n*** \r\nОт 18.30 часа в Литературния клуб на Столична библиотека ще бъде представена първата книга на Елена Ташева „Нито един гълъб до утре“.  \r\n*** \r\nВ 18.30 часа в литературен клуб „Перото“ ще бъде представена книгата „Автобиография за четири ръце“ от Йежи Гедройч. За книгата и автора ще говори проф. Боян Биолчев, модератор ще бъде Марин Бодаков.  \r\n*** \r\nОт 19.00 часа в Галерия „Квадрат 500“лекция Роджър Балън ще открие ретроспективната си изложба „Архетипи”.  \r\n*** \r\nОт 14.00 часа в ЮЗУ „Неофит Рилски“ ще се проведе лекция-дискусия на тема „Децата онлайн – рискове и опасности“.  \r\n*** \r\nОт 18.00 часа в Градската художествена галерия ще бъде представен историческия роман „Иваил цар“.  \r\n*** \r\nОт 15.00 часа в Младежки дом ще се състои юбилеен концерт по случай 20-годишнината от създаването на вокална група „Еделвайс“.  \r\n*** \r\nОт 11.00 часа в Регионалния пресклуб на БТА ще бъде представена позицията н обединение „Демократична България\" за високите цени на горивата и предлагане на мерки за тяхното понижаване. \r\n***  \r\nОт 19.00 часа в МДТ „Константин Кисимов“  ще бъде представена „Музикантът“ – пиеса от Любен Босилков.  \r\n***  \r\nОт 19.00 часа в Клуб 7 ще се проведе Поетически фрагменти – представяне на младата поетеса Нели Кирилова.   \r\n*** \r\nОт 13.00 часа в Регионалния пресклуб на БТА ще се състои брифинг на Инициативен комитет на пациентите провеждащи хемодиализа във Видин и Федерация „Български пациентски форум\". \r\n*** \r\nОт 10.30 часа в заседателната зала на Областна администрация-Враца ще се проведе заседание на Областната комисия по безопасност на движението по пътищата.  \r\n*** \r\nОт 14.00 часа на покритата атлетическа писка ще се състои общинския етап на ученически игри по лека атлетика.  \r\n*** \r\nОт 19.00 часа в Камерна зала на ДКТ  ще се играе постановката „Летене“ от Оля Мухина.  \r\n*** \r\nОт 11.30 часа в НЧ „Йордан Йовков“ ще се състои презентация „Добрите маниери. Как да се държим възпитано“ за IIа клас от ОУ „Христо Смирненски“.  \r\n*** \r\nВ Младежки център ще бъде представена изложба „Истории в багри“ на Детска школа по изобразително изкуство при Младежки център – Добрич с ръководител Олга Иванова.  \r\n*** \r\nОт 17.00 часа в село Крайници  ще се състои „Юнашки епос” с песни за Крали Марко. \r\n*** \r\nОт 14.00 часа в Регионалния пресклуб на БТА ще се проведе пресконференция и информационна среща на Регионален бизнес център – Плевен.  \r\n*** \r\nОт 09.00 часа в Зала 10 на Окръжен съд ще се гледа делото на подсъдимите Милена К., Димитър Р. и Славка П.. за даване и приемане на подкуп в размер на  63 400 лв. \r\n*** \r\nОт 09.30 часа в Зала 1 на Окръжен съд ще се гледа делото на подсъдимите Костадин И., Иван С., Тихомир М., Борислав Т. и Сергей Д. Иван С. e обвинен за нарушаване на правилата за движение при управление на моторно превозно средство, при което е настъпила смърт и деецът е избягал от местопроизшествието. Срещу останалите е повдигнато обвинение за помагачество с цел избягване на правосъдието.  \r\n*** \r\nОт 13.30 часа в Апелативен съд ще се гледа делото на подсъдимия с инициали К.М. за укриване на данъци в размер на 374 800 лева. \r\n*** \r\nОт 14.00 часа в Зала 10 на Окръжен съд ще се гледа делото на подсъдимия Лъчезар Л.Срещу него е повдигнато обвинение за укриване на данъци в размер на 442 508 лв. \r\n*** \r\nОт 10.00 часа в зала 1 на Областна администрация Русе ще се проведе информационна среща, на която ще бъде представена и обсъдена концепцията за използване на средствата от Оперативна програма „Наука и образование за интелигентен растеж“ за процедура по Оперативна програма „Иновации и конкурентоспособност“ с цел подкрепа на Регионалните иновационни центрове. \r\n*** \r\nОт 10.00 часа в Областната администрация в Сливен ще се проведе работна среща на министъра на вътрешните работи Младен Маринов с кметовете на населените места. Около 12.00 часа е предвиден брифинг за медиите.  \r\n*** \r\nОт 11.00 часа в Драматичен театър ще бъде представена постановката „Пинокио“.  \r\nОт 19.00 часа в театъра ще се играе постановката „Преспанските камбани“.  \r\n*** \r\nОт 10.30 часа в заседателна зала на Общинат Областен информационен център (ОИЦ) – Велико Търново ще проведе информационна среща на тема „Възможности за финансиране от Европейските структурни и инвестиционни фондове (ЕСИФ)“.  \r\n*** \r\nОт 10.00 и от 15.00 часа в Танцувалната зала на Младежкия дом Регионална здравна инспекция (Шумен организира тренировка Пилатес за ученици с цел запознаване и популяризиране и на други форми за повишаване на двигателната активност и настроение.  \r\n*** \r\nОт 17.00 часа в концертната зала на Общинския младежки дом ще се проведе Празник на етносите под мотото „Заедно живеем, танцуваме и пеем“.  \r\n*** \r\nВ 15.00 часа в Областната администрация в Ямбол ще се проведе работна среща на министъра на вътрешните работи Младен Маринов с кметовете на населените места. Около 17.00 часа ще започне брифинг за медиите.  \r\n***   \r\nВ централна градска част деца от доброволческия клуб „Приятел на МКБППМН“ ще раздават информационни материали, част от информационната кампания, организирана от Местната комисия за борба срещу противообществените прояви на малолетните и непълнолетните при община Ямбол по повод Световния денят на добротата.", "date": "2018.11.12", "title": "Предстоящи събития в страната за 13 ноември (Агенция „Фокус“)"}
{"url": "http://www.focus-news.net/news/2018/11/12/2589500/sport-aleksandar-zverev-zapochna-s-pobeda-uchastieto-si-v-london.html", "text": "Александър Зверев започна с победа участието си на тазгодишното издание на финалния турнир на АТР в Лондон. В първия двубой от група „Густаво Куертен“ германският тенисист се наложи над Марин Чилич със 7:6, 7:6. С победата Звевев вече води в общия баланс с Чилич с 6:1.  \r\nПо-късно тази вечер световният номер едно Новак Джокович започва участието в Лондон с мач срещу американеца Джон Иснър. Срещата помежду им е от 22:00 часа.", "date": "2018.11.12", "title": "Спорт: Александър Зверев започна с победа участието си в Лондон"}
{"url": "http://www.focus-news.net/news/2018/11/12/2589502/shumen-s-kontsert-na-hor-rodni-zvutsi-v-rumanskiya-grad-braila-byaha-otkriti-chestvaniyata-na-185-ta-godishnina-ot-rozhdenieto-na-dobri-voynikov.html", "text": "С концерт на хор „Родни звуци“ в Браила бяха открити честванията на 185-тата годишнина от рождението на Добри Войников. Това съобщиха от  община Шумен . Препълнена с публика зала посрещна в Браила известния шуменски хор „Родни звуци“, който съвсем наскоро отбеляза 120 години от създаването си. Бурни аплодисменти изпратиха от сцената нашите хористи. Концертът е първото събитие от многото, с които целият ноември ще премине под знака на годишнината на именития ни съгражданин. Мястото на концерта не е случайно, тъй като именно в Браила Добри Войников разгръща немалка и значима част от своето творчество и разкрива енциклопедичния си талант. И именно на сцената на днешния театър „Мария Филоти“ той поставя свои произведения. За това, че Войников е важен не само за българския, но и за румънския народ свидетелства фактът, че в момента едно от заглавията в афиша на браилския театър е именно „Криворазбраната Цивилизация“, текст еднакво актуален и в наши дни, както и през Възраждането. Преди концерта приветствия поднесоха кметът на Браила Виорел Мариян Драгомир, заместник-кмета на община Шумен д-р Светлана Маркова и директорът на театър „Мария Филоти“ Лучиан Сабадос.", "date": "2018.11.12", "title": "Шумен: С концерт на хор „Родни звуци“ в румънския град Браила бяха открити честванията на 185-та годишнина от рождението на Добри Войников"}
{"url": "http://www.focus-news.net/news/2018/11/12/2589503/kanal-5-makedoniya-koalitsionnite-partnyori-na-aleksis-tsipras-otpraviha-novi-iskaniya-za-dogovora-za-imeto-na-makedoniya.html", "text": "След президента на Гърция Прокопис Павлопулос и заместник-министърът за гражданска защита Катерина Папакоста поиска Македония да направи допълнително пояснение във връзка с езика и националността на страната, предава скопският телевизионен канал  „Канал 5“ . \r\nПапакоста е независим депутат, лидер на партията НЕО и част от правителството на Ципрас, чийто глас може да бъде ключов за осигуряване мнозинство за ратификацията на Преспанското споразумение в парламента на Гърция.  \r\nВ интервю за гръцката агенция АНА-МПА, цитирано от телевизията, Папакоста заяви, че нейното предложение ще бъде представено пред политическите партии в следващите дни. Тя ще настоява Скопие да направи следните пояснения: \r\n1) Езикът на съседната страна не се отнася към античния македонски език, а принадлежи към групата на славянските езици; \r\n2) Националност се отнася до гражданството (citizenship). \r\nПозицията на Папакоста съвпада с неотдавнашното искане, което отправи  Павлопулос. Гръцкият президент също настоява Македония да направи писмено изявление, че Договорът от Преспа не признава македонска нация, а само гражданството. Допълнителен натиск оказва и лидерът на опозиционната партия „Нова демокрация“ Кириакос Мицотакис, който по време на посещението в Костур отново обвини правителството на Ципрас в предателство на гръцките национални интереси. \r\nПоследните информация от Атина дават индикации, че Ципрас може да разчита на необходимите 151 депутати за приемане на Договора от Преспа. Тереза Герова", "date": "2018.11.12", "title": "„Канал 5“ (Македония): Коалиционните партньори на Алексис Ципрас отправиха нови искания за договора за името на Македония"}
{"url": "http://www.focus-news.net/news/2018/11/12/2589505/ministar-rumen-porozhanov-shte-vrachi-nagradata-agrobiznesmen-na-balgariya-2018-g-na-13-noemvri.html", "text": "Министърът на земеделието, храните и горите Румен Порожанов ще връчи приза „Агробизнесмен на България-2018 г.“, съобщиха от пресцентъра на  министерството .Събитието ще се проведе на 13 ноември от 15.00 часа в зала 6 на НДК.  Наградата се присъжда за 27-а поредна година от в. „Български фермер“. Отличия ще има в общо 10 категории.", "date": "2018.11.12", "title": "Министър Румен Порожанов ще връчи наградата „Агробизнесмен на България - 2018 г.“ на 13 ноември"}
{"url": "http://www.focus-news.net/news/2018/11/12/2589506/sport-lionel-mesi-specheli-nagradi-za-nay-dobar-igrach-na-sezona-i-nay-rezultaten-golmaystor.html", "text": "Популярният вестник „Марка“ връчи годишните си награди за голмайстор на шампионата, най-добър играч, най-добър треньор и голмайстор. Звездата на Барселона Барселона Лионел Меси получи две престижни отличия – за най-добър играч на сезон 2017/2018 година и за най-резултатен голмайстор. През миналия сезон аржентинецът отбеляза 34 гола и направи 12 асистенции за каталунците, с което помогна на тима да спечели титлата. Меси получава приза за пети път в кариерата си, което го изравнява с легендите Алфредо Ди Стефано, Кини и Уго Санчес.  \r\nОтличието „Самора\" - за Най-добър вратар, бе връчено на Мадрид Ян Облак от Атлетико Мадрид. Наградата за най-добър треньор получи наставникът на Валенсия Марселино Гарсия Торал.", "date": "2018.11.12", "title": "Спорт: Лионел Меси спечели награди за най-добър играч на сезона и най-резултатен голмайстор"}
{"url": "http://www.focus-news.net/news/2018/11/12/2589495/varna-protestirashti-sreshtu-visokite-tseni-na-gorivata-blokiraha-krastovishteto-pred-sgradata-na-obshtinata.html", "text": "Трети пореден ден варненци излязоха на протест срещу високите цени на горивата и с искане за оставка оставката на вицепремиера Валери Симеонов, предаде репортер на  Радио \"Фокус\" - Варна . Над 100 души се събраха в района на Общината, въпреки хладното време и ръмежа. Те блокираха кръстовището на бул. \"Мария Луиза\" и скандират \"Оставка\", протестирайки още срещу ниските доходи, високите цени на горивата, \"Гражданската отговорност\" и данъка на автомобила. Много от попадналите в задръстването автомобили подкрепят протеста с надуване на клаксони. В колоните има и автобуси на градския транспорт. Има засилено полицейско присъствие в района, но автомобилното движение остава спряно и в посока Катедралата, и в посока кв. \"Виница\".  \r\nХристиян ТИЛКИЯН", "date": "2018.11.12", "title": "Варна: Протестиращи срещу високите цени на горивата блокираха кръстовището пред сградата на Общината"}
{"url": "http://www.focus-news.net/news/2018/11/12/2589501/sofiya-vremenno-e-promenen-marshrutat-na-troleybusite-po-liniya-9-zaradi-protesta-na-maykite-na-detsa-s-uvrezhdaniya.html", "text": "Временно е променен маршрутът на тролейбусите по линия 9 заради протеста на майките на деца с увреждания. Това съобщиха за  Агенция „Фокус“  от пресцентъра на Столична община. Вместо по ул. „Георги С. Раковски“ тролеите са пренасочени по бул. „Васил Левски“.  \r\nПричината за промяната е протестът на майките на деца с увреждания, който се движи по бул. „Цар Освободител“ в посока ул. „Георги С. Раковски“.", "date": "2018.11.12", "title": "София: Временно е променен маршрутът на тролейбусите по линия 9 заради протеста на майките на деца с увреждания"}
{"url": "http://www.focus-news.net/news/2018/11/12/2589491/ria-novosti-spts-ne-prizna-reshenieto-na-vselenskata-patriarshiya-za-ukrainskata-tsarkva.html", "text": "Архерейският събор на Сръбската православна църква отказа да признае решението на Вселенската патриаршия за реабилитация на украинците Филарет Денисенко и Макарий Малетич, предава  РИА Новости , като определя двамата като „разколници“. \r\nСъборът завърши със специално изявление за „Позицията на СПЦ за църквовната криза в Украйна след последните решения на Константинополската патриаршия“.  \r\n„Преди всичко Съборът констатира със съжаление, че Константинополската патриаршия е приела канонически необосновано решение за реабилитация и признаване на възстановяване на епископския сан на двама лидери на разколнически групировки в Украйна - Филарет Денисенко и Макарий Малетич“, се казва в документа, разпространен от СПЦ. \r\nОтбелязва се, че Съборът не разглежда това решение на Вселенската патриаршия като задължително за СПЦ. Освен това документът съдържа призив за провеждането на Вселенски събор за обсъждане на въпроса за предоставянето на автокефалия на църквите, включително на украинската.  Тереза Герова", "date": "2018.11.12", "title": "РИА Новости: СПЦ не призна решението на Вселенската патриаршия за украинската църква"}
{"url": "http://www.focus-news.net/news/2018/11/12/2589507/nimh-utre-shte-bade-predimno-slanchevo-s-maksimalni-temperaturi-mezhdu-10-i-15.html", "text": "През следващото денонощие със слаб до умерен вятър от североизток ще прониква студен въздух. Над равнинната част от страната ще има ниска слоеста облачност и намалена видимост. На отделни места ще преръми. През нощта предимно ясно, а през деня – предимно слънчево ще се задържи времето над Югозападна България и Предбалкана. Преобладаващите минимални температури ще бъдат между минус 2° и 3°, малко по-високи в източните райони. Максималните температури ще бъдат между 10° и 15°, в крайните югозападни райони до 18°. Това съобщи за  Агенция „Фокус“  дежурният синоптик Красимир Стоев от  Националния институт по метеорология и хидрология към БАН . Атмосферното налягане е по-високо от средното за ноември – още малко ще се повиши. Над Черноморието ще бъде предимно облачно, на места преди обяд и мъгливо. На отделни места ще преръми. Ще духа до умерен североизточен вятър. Максимални температури на въздуха: 11-12°. Температурата на морската вода е 15-16°. Вълнението на морето ще бъде 2-4 бала. Над планините ще бъде предимно слънчево. Ще духа до умерен североизточен, по билата силен северен вятър. Максимална температура на височина 1200 метра около 8°, на 2000 метра – около 3°. \r\nВ сряда ще се появи северозападен вятър, в западната част на Дунавската равнина ще се усили до умерен и температурите там временно ще се повишат. Повече слънце ще има над Западна България, докато на изток ще бъде предимно облачно, на отделни места ще превали, а температурите ще останат по-ниски. През нощта срещу четвъртък вятърът ще се ориентира от север-североизток, в Източна България ще бъде умерен, временно и силен, и ще започне понижение на температурите. В четвъртък и петък над по-голямата част от страната ще преобладава облачно време, на места през първия ден ще има и превалявания от дъжд, в планините – от сняг; количества – несъществени. В петък, с продължаващото понижение на температурите, в Добруджа и Лудогорието е възможно да превали сняг.  Преобладаващите температури в петък ще са: минимални - между минус 1° и 4°, максимални – между 6° и 11°.", "date": "2018.11.12", "title": "НИМХ: Утре ще бъде предимно слънчево с максимални температури между 20° и 25°"}
{"url": "http://www.focus-news.net/news/2018/11/12/2589512/pernik-provedoha-se-sastezaniyata-ot-obshtinskiya-etap-na-uchenicheskite-igri-20182019-g.html", "text": "Община Перник има своите шампиони и по лека атлетика, след като през уикенда се проведоха състезанията от Общинския етап на Ученическите игри 2018/2019 г. за момичета и момчета 5 - 7 клас и юноши и девойки 8 - 10 клас. Това съобщиха от  пресцентъра на общината . 40 състезателки от 5 отбора в малката възраст мериха сили в 5 лекоатлетически дисциплини, като най - много точки за отборното класиране събраха момичетата от Х ОУ \"Алеко Константинов\". На второ място се нареди отбора от XIII ОУ \"Св. Св. Кирил и Методий\", а трети останаха състезателките от XII ОУ \"Васил Левски\". При момчетата, спорещите отбори за общинската титла по лека атлетика  бяха 4. Най-добре се представиха атлетите от VII ОУ \"Г. С. Раковски\", които заедно с момичетата от 10 ОУ ще представят Перник в следващия областен етап на игрите. Сребърните медали отново отидоха в 13-то ОУ, а с минимална преднина от половин точка пред отбора от ОУ \"Св. Св. Кирил и Методий\", с. Драгичево, момчетата от 10 ОУ \"А. Константинов\" грабнаха бронза. Момчетата и момичетата от Драгичево се представиха достойно, като бяха подкрепени от треньорката си, европейската вицешампионка в скока на височина Венелина Венева. Девойките от ПГТС \"Арх. Й. Миланов\" и юношите от ГПЧЕ \"Симеон Радев\" пък са новите общински шампиони във възрастовата група 8 - 10 клас. В спора за златните медали в двата потока мериха сили 48 състезатели от отборите на три пернишки гимназии - ГПЧЕ \"С. Радев\", ПГТС \"Арх. Й. Миланов\" и ТПГ \"М. Кюри\".", "date": "2018.11.12", "title": "Перник: Проведоха се състезанията от общинския етап на Ученическите игри 2018/2019 г."}
{"url": "http://www.focus-news.net/news/2018/11/12/2589504/varna-nad-300-dushi-se-otpraviha-kam-asparuhoviya-most-v-znak-na-protest-sreshtu-visokite-tseni-na-gorivata-i-s-iskane-za-ostavkata-na-valeri-simeonov.html", "text": "Над 300 души се отправиха към Аспаруховия мост в знак на протест срещу високите цени на горивата и с искане за оставката на Валери Симеонов, предаде репортер на  Радио \"Фокус\" - Варна . След като протестиращите се събраха пред Община Варна и блокираха бул. \"Мария Луиза\" със скандирания \"Оставка\" и \"Мафия\", шествието продължи към Катедралата в града. Движението на площад \"Св. Св Кирил и Методий\" към Полиграфията е затворено, на места се осъществява с регулировчик. \r\nХристиян ТИЛКИЯН", "date": "2018.11.12", "title": "Варна: Над 300 души се отправиха към Аспаруховия мост в знак на протест срещу високите цени на горивата и с искане за оставката на Валери Симеонов"}
{"url": "http://www.focus-news.net/news/2018/11/12/2589511/faz-balgariya-stana-porednata-strana-otkazala-da-podpishe-globalniya-pakt-na-oon-za-migratsiyata.html", "text": "След САЩ, Унгария, Австралия и Австрия България също отказа да подпише Глобалния пакт на ООН за миграцията, отбелязват в редакцията на германския национален ежедневник  Die Frankfurter Allgemeine Zeitung . \r\nИзданието привежда позицията на официална София за договора, съгласно която той „заплашва националните интереси на България“. \r\nПактът бе договорен през 2016 г. от 193 страни-членки на ООН. Документът трябва да помогне за по-доброто управление на мигрантските потоци, припомня вестникът.  Тереза Герова", "date": "2018.11.12", "title": "FAZ: България стана поредната страна, отказала да подпише Глобалния пакт на ООН за миграцията"}
{"url": "http://www.focus-news.net/news/2018/11/12/2589514/vsyako-kmetstvo-shte-ima-svoya-finansova-ramka-obzor.html", "text": "Всяко кметство ще има своя финансова рамка, която ще се одобрява от Общинския съвет и за чието изпълнение ще се предвижда засилен контрол. За това се договориха кметовете на малките населени места на среща при премиера Бойко Борисов, в която участваха и финансовият министър Владислав Горанов и председателят на бюджетната комисия към парламента Менда Стоянова. Разговорът бе по покана на министър-председателя в отговор на исканията на кметовете на кметства за по-голяма независимост от големите общини. Те изразиха готовност да излязат на протест в столицата, но след като премиерът ги покани на среща протестните действия бяха отменени. Недоволството на кметовете бе предизвикано от начина на финансиране на малките населени места, до които според тях не достигат нужните средства, защото остават в по-големите общини. Именно затова те настояват за законови промени, които да гарантират, че ще получават парите, предвидени за техните кметства.  \r\nСлед срещата Менда Стоянова обобщи постигнати договорености – да се завишат контролът и санкциите за неизпълнение на Закона за местното самоуправление и местната администрация; да се гарантира приемането на финансова сметка за всяко отделно кметство в бюджета на общината; да се въведат законови промени, според които кметовете на кметства да участват в контрола по изпълнението на обществени поръчки, възложени от общината, засягащи тяхното населено място. По думите й срещата е преминала в конструктивен диалог, а кметовете на кметства са дали конкретни примери за нарушения, които спъват тяхната работа. „Но искам да подчертая, че не би могло да се изисква от изпълнителната власт, респективно правителството, да се намесва във вземането на решения какви политики да се осъществяват. Може да се осъществява само контрол по изпълнението им“, заяви още Менда Стоянова. \r\nМинистър Горанов уточни от своя страна, че през 2019 г. ангажиментите на кметовете на общини ще бъдат разписани заедно със санкционен механизъм за тяхното неизпълнение. По думите му, ако кмет на община е от една политическа партия, а кметът на населеното място от друга, често между тях има противопоставяне на чисто политическа основа, което до голяма степен блокира възможността на кметовете на малки населени места да изпълнят ангажиментите, които са поемали в своята кампания. Според финансовия министър това не може да се елиминира напълно, но може да се въведе по-голям ангажимент на общинските кметове към кметовете на кметства. „Това е една от точките, която предвижда всеки общински кмет да предлага на Общинския съвет за одобрение финансова сметка на всяко кметство. Тя ще бъде определена от Общинския съвет. Местната власт продължава да има възможност да взима тези решения, но веднъж одобрено от Общинския съвет, кметът да е длъжен да го изпълни в конкретните параметри“, обясни Горанов. По думите му това са въпроси не на закон, а на контрол върху изпълнение на действащите закони. „Проблемите не са възникнали от вчера и няма да се решат за един ден. Темите около които се обединихме могат да намерят решение до края на годината“, коментира финансовият министър, като уточни, че санкциите вероятно ще бъдат свързани с материална и административна отговорност на кмета, а в някои изключителни случаи и с политическа. На въпрос дали се отпускат допълнителни средства на определени общини, за да няма повече протести, той отговори, че парите за общините остават същите и са с половин милиард лева повече, както е предварително предвидено. „В следващата година бюджетните отношения на държавния бюджет с общините нарастват с половин милиард, като една не малка част – около 120 милиона, са в частта, която зависи от местните общности. Това не са увеличения на трансфери, свързани с делегираните от държавата дейности. В този смисъл финансовата рамка между първо и второ гласуване на държавния бюджет не е поставена като тема за преразглеждане. Колегите поставиха проблеми, които не биха съществували, ако местите власти са в хармония и синхрон“, обясни министър Горанов. \r\nКметът на град Калофер и председател на Национално сдружение на кметовете на малките населени места Румен Стоянов обяви от своя страна, че  с колегите му са останали доволни от проведената среща и за момента спирта с протестните действия. „Постигнахме добър резултат в първата част от исканията си. Всяко населено място ще си има бюджетна рамка. Кметът на общината, както искахме, ще бъде длъжен да я изпълнява, според закона, който до седмица трябва да бъде изработен. Кметът ще взима участие и при контрола върху обществените поръчки. Това са най-важните неща, за които дойдохме“, обясни Стоянов. По отношение на втората част от искания за прага за създаване на кметство, той уточни, че ще има нова среща, на която ще присъства и Сдружението на общините. Според него трябва да има „размахване на пръст“, защото докато не бъдат уреди промените в законодателството, малките общини не могат да задължат големите да си вършат работата. „Никакви политически цели не сме имали или сме подбудени от подобни искания. Не сме си позволи да питаме никой от колеги кой от коя партия е. Аз съм независим, подкрепен от БСП“, коментира Стояно и заяви, че не трябва сдружението да бъде политическо обвързано. \r\nВесела АЛЕКСАНДРОВА", "date": "2018.11.12", "title": "Всяко кметство ще има своя финансова рамка (ОБЗОР)"}
{"url": "http://www.focus-news.net/news/2018/11/12/2589517/pernik-zatvoreno-e-dvizhenieto-pri-paten-vazel-daskalovo-v-posoka-blagoevgrad-zaradi-protest-sreshtu-tsenite-na-gorivata.html", "text": "Затворено е движението при пътен възел „Даскалово“ в посока Благоевград. Това съобщиха за  Агенция „Фокус“  от пресцентъра на МВР. На мястото има екипи на полицията.  \r\nПричината за затваряне на движението е протест срещу цените на горивата.", "date": "2018.11.12", "title": "Перник: Затворено е движението при пътен възел „Даскалово“ в посока Благоевград заради протест срещу цените на горивата"}
{"url": "http://www.focus-news.net/news/2018/11/12/2589508/sled-vtora-sreshta-pri-ombudsmana-api-shte-postavi-mantinela-na-opasniya-pat-kray-svoge.html", "text": "Агенция „Пътна инфраструктура“ (АПИ) поема ангажимент да постави мантинела на злополучния завой на пътя край Своге, на който на 25 август т.г. загинаха и пострадаха десетки хора. Това стана ясно днес, на втората среща организирана от омбудсмана Мая Манолова в институцията с представители на министерствата на регионалното развитие и благоустройството, на вътрешните работи, на транспорта, информационните технологии и съобщенията, ръководството на Агенция „Пътна инфраструктура“ и на Община Своге. Това съобщиха от пресофиса на  Омбудсмана на Р България .  \r\nНа 22 октомври 2018 г. по инициатива на националния обществения защитник, след жалба на над 100 граждани от Своге, в институцията се проведе среща с всички отговорни институции, на която се поеха конкретни ангажименти за обезопасяване на път II-16 от републиканската пътна мрежа София – Мездра, в участъка гр. Нови Искър – с. Ребърково. Тогава бе взето и решение за днешната среща, на която институциите да отчетат свършеното от тях.   \r\n„Има напредък, институциите са се задействали и част от това, което обещаха на първата среща е свършено или вече започват да го вършат. Става дума за почистването от клони и храсти, за маркировката, за отводняване на проблемни места на участъка от пътя, за повдигане на паднали пътни знаци, проектирана е пасарелка, поправена е мантинела на острия завой, но има забележки по отношение на качеството на извършените дейности“, обобщи омбудсманът. \r\nПротестиращите граждани на Своге се разбраха с присъстващите представители на институциите на място да обсъдят и набележат последващи мерки за подобряване състоянието на пътя. \r\n„Намери се и решение кой да поправи мантинелата на участъка на катастрофата. Наистина много срамна история, при която институции си прехвърляха топката – чия е мантинелата, кой я е сложил и в резултат на това кой трябва да я поправи. Разправията продължава между Община Своге и МРРБ, но все пак добрата новина е, че се намери институция, която да го направи, въпреки уговорките. Срамна ситуация, която намери своето решение“, акцентира Манолова. Присъстващият член на УС на АПИ инж. Дончо Атанасов се ангажира в най-кратки срокове агенцията да постави според всички нормативни изисквания и стандарти мантинелата. \r\nИнж. Атанасов подчерта, че този път е труден за поддръжка, тъй като е в Искърското дефиле и при всеки дъжд се получава свличане на скална маса. Той обърна внимание, че именно на такъв път шофьорите трябва да карат с ниска  скорост. „Въпреки това АПИ няма да жали сили и средства да го поддържа и то в добро състояние“, увери той.", "date": "2018.11.12", "title": "След втора среща при омбудсмана, АПИ ще постави мантинела на опасния път край Своге"}
{"url": "http://www.focus-news.net/news/2018/11/12/2589515/gazeta-express-prishtina-i-tirana-shte-podpishat-sporazumenie-za-obedinenie-na-mitnitsite-na-denya-na-albanskoto-zname.html", "text": "Споразумението за обединение на митниците на Косово и Албания се очаква да бъде подписано на 26 ноември, по време на съвместната среща на двете правителства, която ще се проведе в Печ, съобщава електронното издание на прищинския ежедневник  Gazeta Express , като отбелязва, че на тази дата се чества Денят на албанското знаме.  \r\nДвете страни ще започнат да прилагат единен митнически режим от 1 януари 2019 г., потвърждават служителите от правителството на Косово. \r\nЛулзим Рафуна, съветник в Министерството на финансите в Прищина, както и съветникът на албанския министър-председател по въпросите за митниците и финансите, заяви, че двете страни са на път да финализират документите за обединяване на митниците. Той заяви, че целта на споразумението е „да се хармонизират всички процедури... Работим и с митническата служба в пристанището на Драч, за да постигнем пълна хармонизация с този протокол с новите процедури, които ще се прилагат на Морине-Вермица“, поясни Рафуна.  \r\nЗа да се улесни транспортирането на стоки между двете страни през юли Косово и Албания откриха общ граничен пункт - Морине-Вермица, припомнят от редакцията.  Тереза Герова", "date": "2018.11.12", "title": "Gazeta Express: Прищина и Тирана ще подпишат споразумение за обединение на митниците на Деня на албанското знаме"}
{"url": "http://www.focus-news.net/news/2018/11/12/2589510/varna-sblasak-mezhdu-protestirashti-vaznikna-na-shestvieto-sreshtu-visokite-tseni-na-gorivata.html", "text": "Сблъсък между протестиращи възникна на шествието срещу високите цени на горивата във Варна, предаде репортер на  Радио \"Фокус\" - Варна . Младежи си нанесоха удари пред Община Варна по неизяснени обстоятелства. Сблъсъкът не попречи на над 300 души да продължат протеста към Катедралата на града и да блокират движението за Аспаруховия мост. Задръстванията в целия град продължават, на места движението се контролира от регулировчици.  \r\nХристиян ТИЛКИЯН", "date": "2018.11.12", "title": "Варна: Сблъсък между протестиращи възникна на шествието срещу високите цени на горивата"}
{"url": "http://www.focus-news.net/news/2018/11/12/2589516/plovdiv-obshtinskoto-predpriyatie-chistota-zapochna-osvezhavane-na-taksimetrovite-stoyanki-v-grada.html", "text": "Специализираното звено на Общинско предприятие „Чистота“ за боядисване и поддържане на елементи на техническата инфраструктура започна полагането на нова хоризонтална пътна маркировка на таксиметровите стоянки в Пловдив, съобщи за  Радио „Фокус“-Пловдив  директорът на общинското предприятие Иван Стоянов. С бяла акрилатна пътно маркировъчна боя се освежават стоянките, разположени в „джобове“, а с жълт цвят се маркират  паркоместата, обособени върху пътното платно. Част от обозначенията са също начупена линия и надпис „TAXI“. Маркировката се изпълнява по списък и приложени схеми, разработени от ОП „Организация и контрол на транспорта“, и е в съответствие с наредбата на Министерството на регионалното развитие и благоустройството за сигнализация на пътищата. Директорът на ОП „Чистота“ Иван Стоянов увери, че предстои да бъдат освежени всички таксиметрови стоянки в града, като за целта ще се използва всеки работен ден с благоприятни климатични условия.", "date": "2018.11.12", "title": "Пловдив: Общинското предприятие „Чистота“ започна освежаване на таксиметровите стоянки в града"}
{"url": "http://www.focus-news.net/news/2018/11/12/2589509/radio-svobodna-evropa-makedoniya-zapodozrenite-po-sluchaya-imperiya-sa-izprali-nad-deset-miliona-evro.html", "text": "Запозодрените по случая „Империя“ на Специализираната прокуратура на Македония – общо 13, сред които и предложеният за почетен консул на България в страната Орце Камчев, са „изпрали“ най-малко 10,5 млн. евро. Това показват предварителните разследвания, предава   Радио „Свободна Европа“  в македонската си редакция. \r\nОсем милиона от тези средства са „изпрани“ от Македония, останалите –  в чужбина, чрез офшорни компании, показва разследването на органа. Но това са само първоначалните суми, разследването се разпростира върху други хора и компании, и вероятно ще бъдат разкрити и други престъпления, поясниха за медиите от Специализираната прокуратура.  \r\nСъщевременно бяха опровергани докладите на някои медии, че бизнесменът Йордан (Орце) Камчев е бил задържан без заповед. Камчев, задържан в затвора „Шутка“ за разследване по случая „Империя“ на Специализираната прокуратура“, няма да бъде освободен под гаранция, стана ясно по-рано в понеделник.  \r\nАдвокатът на Камчев подаде жалба в събота срещу решението на съдията да издаде заповед за задържане за срок от 30 дни. Съдът трябва да реши дали да бъде прието обжалването на защитата на Камчев, но няма да предложи освобождаването му под гаранция, тъй като мярката срещу него е определена не само заради опасността от бягство, но и заради възможността за възпрепятстване на разследването и влияние на свидетели.  \r\nАргументите на адвокатите на Камчев са, че клиентът им няма да избяга, тъй като е семеен, и че не може да повлияе на свидетелите, защото престъплението е извършено преди 16 години и доказателствата се основават на документи, а не на показания. Последното престъпление, за което той бе обвинен, бе извършено преди пет години и той имаше възможността да унищожи документацията. \r\nКамчев и още 12 от неговите бизнес партньори са заподозрени в престъпно сдружаване, пране на пари и други престъпления. Петима от заподозрените са задържани. Тереза Герова", "date": "2018.11.12", "title": "Радио „Свободна Европа“ (Македония): Заподозрените по случая „Империя“ са „изпрали“ над десет милиона евро"}
{"url": "http://www.focus-news.net/news/2018/11/12/2589518/varna-nad-500-000-dka-s-pshenitsa-sa-zaseti-v-oblastta-po-vreme-na-esennata-seitba.html", "text": "Над 500 000 дка с пшеница са засети във Варненско по време на есенната сеитба. Това съобщиха за  Радио „Фокус“ – Варна  от Областна дирекция „Земеделие“ във Варна. В областта сеитбата продължава, като до момента по оперативни данни засетите площи с пшеница са 507 451 дка. Площите, засети със зимна маслодайна рапица, са 67 391 дка. Засетите площи с тритикале в областта са 904 дка, допълниха от дирекцията. Площите с ечемик са 62 564 дка. Проблеми се отчитат при площите, засети със зимна маслодайна рапица заради неблагоприятна вегетация вследствие на трайното засушаване и липса на почвена влага. \r\nМарияна ВАЛЕНТИНОВА", "date": "2018.11.12", "title": "Варна: Над 500 000 дка с пшеница са засети в областта по време на есенната сеитба"}
{"url": "http://www.focus-news.net/news/2018/11/12/2589519/vratsa-tir-se-e-preobarnal-kray-kozloduy-shofyorat-e-otkaran-za-pregled-v-bolnitsa.html", "text": "ТИР се е преобърнал край Козлодуй, шофьорът е откаран за преглед в болница. Това съобщиха за  Агенция „Фокус“  от пресцентъра на МВР. Инцидентът е станал преди около час. На водача се е наложила по-рязка маневра и тежкотоварният автомобил е отишъл встрани. Шофьорът е откаран за преглед. Няма данни за проблеми с преминаването в района на катастрофата.", "date": "2018.11.12", "title": "Враца: ТИР се е преобърнал край Козлодуй, шофьорът е откаран за преглед в болница"}
{"url": "http://www.focus-news.net/news/2018/11/12/2589523/blagoevgrad-18-svobodni-rabotni-mesta-sa-obyaveni-v-uchebni-zavedeniya-v-oblastta.html", "text": "18 свободни работни места са обявени в учебни заведения в Благоевградска област. Това съобщиха за  Радио „Фокус“-Пирин  от Регионално управление по образованието-Благоевград. Технически секретар се търси в Трето основно училище „Христо Ботев“ в Сандански, както и ресурсен учител. Учител по английски език се търси в ПГ „Пейо Яворов“ в Петрич. В ПГИ „Иван Илиев“ в Благоевград се търси учител по български език и литература. Обявено е свободно работно място в 11-то ОУ „Христо Ботев“ за учител в начален етап. Детски учители се търсят в ДГ „Еделвайс“ в село Брезница, ДГ „Джани Родари“ в Благоевград, ДГ „Синчец“ в Благоевград и в ДГ „Мак“ в областния център. Домакин се търси в ДГ „Осина“ в село Осина. Търси се портиер в Осмо СУ „Арсени Костенцев“ в Благоевград. Огняр се търси в ПГТ в Разлог. В РПГ „Никола Стойчев“ се търси завеждащ готварски работилници, както и учител в гимназиален етап по математика. Ресурсен учител се търси в РЦПППО в Благоевград. Свободно работно място за хигиенист е разкрито в ОУ „Братя Миладинови“ в село Склаве, община Сандански. Там е обявена позиция и за учител по математика. В ПМГ „Акад. Сергей Корольов“ се търси учител по математика. \r\nНатали СТЕФАНОВА", "date": "2018.11.12", "title": "Благоевград: 18 свободни работни места са обявени в учебни заведения в областта"}
{"url": "http://www.focus-news.net/news/2018/11/12/2589520/rumen-hristov-sds-trevozhna-e-situatsiyata-v-balgariya-horata-ne-zhelayat-poveche-da-zhiveyat-v-obstanovka-bez-spravedlivost-i-s-nisak-standart-na-zhivot.html", "text": "Тревожна е ситуацията в България, хората не желаят повече да живеят в обстановка без справедливост и с нисък стандарт на живот. Това каза за обзорното предаване „Това е България“ на  Радио „Фокус“  председателят на СДС Румен Христов. Румен Христов напомни, че основна цел на СДС са вдигането на доходите чрез ускорен икономически растеж и двойно увеличение на БВП през следващите 10 години. „Бизнесът трябва да бъде оставен да работи на спокойствие, да бъдат осигурени  условия за неговото развитие, да се подпомага експортът . Има начини, които не са свързани с пряко дотиране от държавата. В ЕС средният брутен продукт на глава от населението е около 26-27 000 евро, а в България е около 6 500, дори малко по-малко. Ако техният ръст е само два процента, годишно  ръстът на глава от населението ще бъде повече от 520-530 евро, а в България ако е 3,5-4%, ще бъде 200 евро. Ние пак изоставаме, дори и при двойно по-голям ръст, отколкото е средноевропейският. Затова ни трябва ускорен растеж“, обясни председателят на СДС. Според Румен Христов трябва да се говори за растеж в рамките на 6-7%, защото България тръгва от много ниска база. Той допълни, че  хората протестират, защото искат по-дейни действия от управляващите. Ако властта не се справи, вероятно ще има предсрочни избори, обобщи Румен Христов.", "date": "2018.11.12", "title": "Румен Христов, СДС: Тревожна е ситуацията в България, хората не желаят повече да живеят в обстановка без справедливост и с нисък стандарт на живот"}
{"url": "http://www.focus-news.net/news/2018/11/12/2589521/vratsa-ogranicheno-e-dvizhenieto-po-pat-ii-11-v-rayona-na-kozloduy-poradi-ptp.html", "text": "Ограничено е движението по път II-11 в района на Козлодуй поради ПТП. Това съобщиха от пресцентъра на  Агенция „Пътна инфраструктура“ . Движението се регулира от Пътна полиция. Обходният маршрут е през уличната мрежа на Козлодуй.", "date": "2018.11.12", "title": "Враца: Ограничено е движението по път II-11 в района на Козлодуй поради ПТП"}
{"url": "http://www.focus-news.net/news/2018/11/12/2589524/sport-santyago-solari-ostava-trenyor-na-real-madrid-do-kraya-na-sezona.html", "text": "Футбол: Сантяго Солари остава треньор на Реал Мадрид до края на сезона.Договорът му е представен на испанската футболна лига. Той ще бъде до края на сезона, като в него ще има опция за удължаването с още една година. Тази опция ще бъде активирана при изпълняването на определени условия, а според информациите, те са доста лесни за постигане и нищо чудно наистина контрактът му да е на практика до 30 юни 2020 г.  Все още се чака официалното потвърждение на Реал за назначението му.", "date": "2018.11.12", "title": "Спорт: Сантяго Солари остава треньор на Реал Мадрид до края на сезона"}
{"url": "http://www.focus-news.net/news/2018/11/12/2589525/veliko-tarnovo-zadarzhan-e-izdirvaniyat-mazh-za-ubiystvoto-v-gorna-oryahovitsa.html", "text": "Издирваният за убийството в Горна Оряховица 36-годишен мъж е задържан. Това съобщиха за  Агенция „Фокус“  от  ОДМВР- Велико Търново . Мъжът е задържан около 19.00 часа в района на автогарата в Горна Оряховица. „Фокус“ припомня:  Около 17.30 часа на 10 ноември беше подаден сигнал за намерена млада жена в безпомощно състояние в жилище в Горна Оряховица. Пристигналите екипи са констатирали смъртта й. По тялото на жената са установени множество наранявания. Ден по-късно вече имаше заподозряно лице като съпричастно към деянието. Заподозреният 36-годишен мъж беше обявен за общодържавно издирване. По случая е образувано досъдебно производство. Процесуално-следствените действия и оперативно-издирвателните мероприятия продължават под ръководството на Окръжна прокуратура. \r\nБиляна ИВАНОВА", "date": "2018.11.12", "title": "Велико Търново: Задържан е издирваният мъж за убийството в Горна Оряховица"}
{"url": "http://www.focus-news.net/news/2018/11/12/2589513/sofiya-vazstanoveno-e-dvizhenieto-na-troleite-dvizheshti-se-po-liniya-9.html", "text": "Възстановено е движението на тролеите, движещи се по линия 9. Това съобщиха за  Агенция „Фокус“  от пресцентъра на Столична община. По-рано движението им бе отклонено заради протеста на майките на деца с увреждания.", "date": "2018.11.12", "title": "София: Възстановено е движението на тролеите, движещи се по линия 9"}
{"url": "http://www.focus-news.net/news/2018/11/12/2589543/kyustendil-ot-nachaloto-na-godinata-265-semeystva-sa-sanktsionirani-zaradi-natrupani-pet-neizvineni-otsastviya-ot-uchilishte-na-detsata-im.html", "text": "От началото на годината 265 семейства са санкционирани заради натрупани пет неизвинени отсъствия от училище на децата им. Това съобщи за  Радио „Фокус” – Кюстендил  Радостина Васева, директор на Дирекция „Социално подпомагане” – Кюстендил. Дирекцията санкционира семейства с деца, отсъствали 5 учебни часа от училище, без уважителни причини или отсъствали 3 дни от подготвителните групи в детските градини или подготвителните групи в училищата за задължителна предучилищна подготовка, без уважителни причини. До началото на месец октомври броят на санкционираните семейства с деца отсъствали 5 учебни часа, без уважителни причини , e 265, като 302 са отсъствалите деца. Броят на санкционираните семейства на деца в предучилищна възраст, отсъствали повече от 3 дни без уважителни причини е 54. Броят на децата е 58. \r\nВенцеслав ИЛЧЕВ", "date": "2018.11.12", "title": "Кюстендил: От началото на годината 265 семейства са санкционирани заради натрупани пет неизвинени отсъствия от училище на децата им"}
{"url": "http://www.focus-news.net/news/2018/11/12/2589526/afp-eksperti-tvardyat-che-severna-koreya-krie-raketni-bazi.html", "text": "Експерти твърдят, че Северна Корея крие ракетни бази, предава   AFP . \r\nСеверна Корея разполага с най-малко 13 недекларирани бази, за да скрие мобилните ядрени ракети, съобщава ново проучване, публикувано в понеделник, което породи нови съмнения относно външната политика на американския президент Доналд Тръмп. \r\nТръмп похвали срещата си на върха през юни със севернокорейския лидер Ким Чен-ун като откриване на пътя към денуклеаризация на полуострова, намалявайки напрежението, което преди по-малко от година доведе двете страни на ръба на конфликта. \r\nСлед срещата на върха в Сингапур, Северна Корея е преустановила  ядрените и ракетни тестове, демонтира полигон за за ракети и обеща да разруши и основния ядрен комплекс в страната. \r\nНо изследователи в Центъра за стратегически и международни изследвания във Вашингтон заявиха, че са открили 13 оперативни бази за ракети, които не са били обявени от правителството, и че може да има до 20 такива. \r\n\"Не е като тези бази да са били замразени\", каза Виктор Ча, който ръководи програмата на Северна Корея на Центъра, за \"Ню Йорк Таймс\", който първи докладва за проучването. \r\n\"Работата в тези обекти продължава. Притеснението е, че Тръмп ще подпише лоша сделка - те ще демонтират един полигон и още няколко обекта и в замяна получават мирно споразумение.\" - заяви Ча.  Юлиян Марков", "date": "2018.11.12", "title": "AFP: Експерти твърдят, че Северна Корея крие ракетни бази"}
{"url": "http://www.focus-news.net/news/2018/11/12/2589544/", "text": "И България няма да подпише Глобалния пакт за миграция на ООН, пише македонското електронно издание  “МКД“ . \r\nГлобалния пакт за миграцията на ООН е одобрен през юли от всички държави-членки на ООН, с изключение на САЩ, които се оттеглиха миналата година. Той е подготвен на фона на най-големия приток на мигранти в Европа след Втората световна война. \r\nВъпреки това, десните правителства в Унгария и Австрия обявиха, че няма да потвърдят финалния документ на церемонията в мароканския град Маракеш през декември, поради опасения, че той ще изтрие разлика между легалната и нелегалната миграция. Полша, Чешката република, а  сега и България също нямат намерение да потвърдят декларацията от Маракеш. \r\n\"Позицията на българското правителство е да не се присъедини към Глобалния пакт за миграция на ООН\", заяви заместник-председателят  на управляващата дясноцентристка партия ГЕРБ Цветан Цветанов след среща на ръководителите на коалицията, предаде Reuters, цитиран от \"МКД\". \r\nАнтиимигрантските коалиционни партньори на ГЕРБ, Обединени патриоти са силно против Маракешката декларация и твърдят, че тя застрашава националните интереси. \r\nБългарският парламент ще обсъди документа в сряда.  Юлиян Марков", "date": "2018.11.12", "title": "„МКД“ (Македония): И България няма да подпише Глобалния пакт за миграция на ООН"}
{"url": "http://www.focus-news.net/news/2018/11/12/2589522/fokus-makedoniya-sadat-e-zaporiral-imushtestvo-na-yordan-ortse-kamchev-i-sasho-miyalkov-i-drugite-zadarzhani.html", "text": "Наказателният съд запорира имотите на заподозрени по делото \"Империя\", сред които и на бизнесменът Йордан (Орце) Камчев и  бившия директор на Управлението за сигурност и разузнаване Сашо Миялков, пише македонското електронно издание  \"Фокус\" . \r\n\"Съдията по предварителната процедура действа по искане на прокуратурата за преследване престъпления, свързани и произтичащи от незаконното следене на комуникациите, за временно отнемане на имущество с цел обезпечение,  свързано с конкретния предмет, съдията определи временни мерки и забрани прехвърляне и разпореждане с дяловете на юридически лица, за които има основателно съмнение, че са се облагодетелствали незаконно с престъпните деяния, за които се провежда процедурата. В същото време съдията по предварителната процедура, въз основа на  предложения на прокуратурата за временно спиране на изпълнението на финансовите транзакции на юридическите лица, за които има основателни съмнения, че са получили имуществена облага, прие предложенията и разпореди  банките  да спрат изтичането на средства от сметките на въпросните юридически лица“ - се казва в изявление от Наказателния съд.  Юлиян Марков", "date": "2018.11.12", "title": "„Фокус“ (Македония): Съдът е запорирал имущество на Йордан (Орце) Камчев и Сашо Миялков и другите задържани"}
{"url": "http://www.focus-news.net/news/2018/11/12/2589545/veliko-tarnovo-nad-140-dushi-se-vklyuchiha-v-zdravoslovniya-pohod-s-piknik-i-igri-na-otkrito-do-hizha-bozhur-kray-gorna-oryahovitsa.html", "text": "Над 140 души се включиха в здравословния поход с пикник и игри на открито до хижа Божур край Горна Оряховица. Това съобщиха за  Радио „Фокус“ – Велико Търново  организаторите от групата за здравословен начин на живот „TurnovoRUNS“. Мероприятието се проведе в почивните дни. Разстоянието от 7.5 км преминаха 96 човека от Велико Търново и още над 40 от Горна Оряховица. Те тръгнаха от площада пред крепостта Царевец , придвижиха се през парк Ксилифор, за да стигнат до хижа Божур. Повече от два часа продължиха игрите, хората и пикника, след което в следобедните часове групата се прибра по маршрут с дължина 7 км. \r\nНадежда КРЪСТЕВА", "date": "2018.11.12", "title": "Велико Търново: Над 140 души се включиха в здравословния поход с пикник и игри на открито до хижа Божур край Горна Оряховица"}
{"url": "http://www.focus-news.net/news/2018/11/12/2589546/pernik-vazstanoveno-e-dvizhenieto-pri-paten-vazel-daskalovo.html", "text": "Възстановено е движението при пътен възел \"Даскалово\", предаде репортер на  Агенция \"Фокус\" . Трафикът бе блокиран заради протест срещу цените на горивата.", "date": "2018.11.12", "title": "Перник: Възстановено е движението при пътен възел \"Даскалово\""}
{"url": "http://www.focus-news.net/news/2018/11/12/2589548/gabrovo-maski-gore-shte-e-temata-na-karnavala-v-grada-prez-sledvashtata-godina.html", "text": "„Маски горе“ ще е темата на Карнавал Габрово 2019. Тя бе избрана след проведено онлайн гласуване, резултатите от което са поместени на сайта на събитието – https://carnival.gabrovo.bg. Това съобщиха за  Радио „Фокус“ – Велико Търново  от пресцентъра на община Габрово. Карнавалът се провежда ежегодно, през третата събота на месец май, а през 2019 година датата ще е 18 май. Организаторите уточниха, че останалите предложения, които не са избрани, също ще бъдат използвани при провеждането на хумористичната инициатива. Мотото беше обявено на специална церемония на новия мост над река Янтра в Габрово от кмета на града Таня Христова и режисьора на Карнавала Иван Минчев. Точно в 11 часа и 11 минути на 11 ноември, те дадоха старт на петото годишно време в Габрово – карнавалното. Така започна и подготовката за Карнавал 2019. \r\nЛуиза ТРАНЧЕВА", "date": "2018.11.12", "title": "Габрово: „Маски горе“ ще е темата на карнавала в града през следващата година"}
{"url": "http://www.focus-news.net/news/2018/11/12/2589549/fokus-makedoniya-nikola-gruevski-bi-mogal-da-se-ukriva-v-sgradata-na-vmro-dpmne.html", "text": "Никола Груевски би могъл да се укрива в сградата на ВМРО-ДПМНЕ или да е напуснал Македония, пише скопското електронно издание  “Фокус“ . \r\nСлед като полицията не успя да открие бившия премиер Никола Груевски в дома му на улица Бихачка се чуват различни спекулации за местата, на които би могъл да се укрива бившият лидер на ВМРО-ДПМНЕ и бивш министър-председател. \r\nСпоред неофициална информация има възможност Груевски да се крие в централата на ВМРО-ДПМНЕ, където уж бил видян да влиза в петък. Говори се,че той може да остане там,  докато президентът Георги Иванов не го помилва. \r\nСпоред неофициална информация на изданието, и съпругата на Груевски Боркица е заявила, че за последен път го е видяла сутринта в петък, от когато му се губи следата. \r\nАко Груевски вече е напуснал държавата, това би могъл да го направи само по незаконен начин, защото му е отнет паспортът. \r\nТова, което е сигурно, е, че след издаването на заповедта за издирване, Груевски загуби възможността да получи преференциално третиране в затвора \"Скопие\" и  ако бъде доведен, най-вероятно ще бъде настанен в затворено отделение, а преди това е имало вариант и за настаняване в полуотворено , т.е. с възможност да напуска затвора.  Юлиян Марков", "date": "2018.11.12", "title": "„Фокус“ (Македония): Никола Груевски би могъл да се укрива в сградата на ВМРО-ДПМНЕ"}
{"url": "http://www.focus-news.net/news/2018/11/12/2589550/sport-ivaylo-petev-shte-debyutira-v-sauditska-arabiya.html", "text": "Футбол: Бившият селекционер на националния отбор по футбол ще направи своя дебют в саудитския Ал Кадисия, 14-ти във временното класиране, където преди време е работил и друг бивш национален селекционер Димитър Димитров-Херо. В новия клуб помощник треньори ща бъдат Витомир Вутов, Евгени Колев и Емануел Луканов. \r\nПървият мач на Петев като селекционер на Ал Kадисия ще бъде домакинство срещу 12-я Ал Раед.", "date": "2018.11.12", "title": "Спорт: Ивайло Петев ще дебютира в Саудитска Арабия"}
{"url": "http://www.focus-news.net/news/2018/11/12/2589554/sport-yuliyan-draksler-e-osvoboden-ot-lagera-na-germanskiya-natsionalen-otbor-po-semeyni-prichini.html", "text": "Футбол: Състезателят на Пари Сен Жермен Юлиян Дракслер е освободен от лагера на германския национален отбор „по семейни  причини“ Засега нито от Германския футболен съюз, нито от щаба на националния отбор, нито от семейството на футболиста, нито самият той разкриват какви точно са проблемите, заради които се прибира у дома.  Дракслер обаче не е изваден окончателно от списъка и отпада само за контролата с Русия. Ако прецени, може да се върне за следващия мач с Холандия от турнира за Лигата на нациите, който се очертава протоколен за Бундестима. Йоаким Льов не е повикал заместник на мястото му.", "date": "2018.11.12", "title": "Спорт: Юлиян Дракслер е освободен от лагера на германския национален отбор „по семейни  причини\""}
{"url": "http://www.focus-news.net/news/2018/11/12/2589547/poredna-vecher-na-protesti-v-nyakolko-grada-na-stranata-sreshtu-tsenite-na-gorivata-obzor.html", "text": "Протестите срещу цените на горивата и с искане за оставката на вицепремиера Валери Симеонов продължиха за поредна вечер в няколко града на страната.  \r\nВъв  Варна  за трети пореден ден жители на града изразиха недоволството си. Първоначално над 100 души се събраха в района на Общината, въпреки хладното време и ръмежа. Те блокираха кръстовището на бул. \"Мария Луиза\" и скандираха \"Оставка\", протестирайки още срещу ниските доходи, високите цени на горивата, \"Гражданската отговорност\" и данъка на автомобила. Много от попадналите в задръстването автомобили подкрепиха протеста с надуване на клаксони. В колоните имаше и автобуси на градския транспорт. Полицейското присъствие в района бе засилено, но автомобилното движение остана спряно и в посока Катедралата, и в посока кв. \"Виница\". Малко по-късно се стигна и до сблъсък между протестиращите. Младежи си нанесоха удари пред Община Варна по неизяснени обстоятелства. Сблъсъкът не попречи на над 300 души да продължат шествието си към Катедралата на града и да блокират движението за Аспаруховия мост. През цялото време протестиращите скандираха \"Оставка\" и \"Мафия\". Движението на площад \"Св. Св Кирил и Методий\" към Полиграфията също бе затворено, но на места се осъществяваше с регулировчик. \r\nВ  Перник  стотици перничани се събраха с автомобилите си на пътен възел \"Даскалово\". Протестиращите настояваха за понижаване на цените на дизеловото гориво и на бензина, както и за отмяна на повишението в данъка за старите автомобили. Те скандираха „Мафия“. Движението по автомагистралите „Люлин“ и „Струма“ в района на пътен възел „Даскалово“ бе блокирано. Това доведе до огромни колони от автомобили, които изчакваха, за да преминат. На мястото имаше засилено полицейско присъствие и „Жандармерия“.  \r\nВ  София  протестът за горивата се сля с този на майките на деца с увреждания. Недоволството на Национално движение „Възраждане“ започна в 16.30 часа, като около час по-късно започна и това на майските на деца с увреждания, които настояваха за оставката на вицепремиера Валери Симеонов. Двата протеста се сляха и шествието им се отправи към централата на НФСБ. Това наложи временно тролейбусите, движещи се по линия 9 да бъдат отклонени – вместо да преминават през ул. „Георги С. Раковски“ те се движеха по бул. „Васил Левски“. Полицейското присъствие бе засилено и не се стигна до сблъсъци.  \r\nВ  Добрич  също се проведе протест срещи цените на горивата. Протестиращите се събраха в центъра на града, като по-късно направиха и протестно автошествие по булевардите. Изходът на града в посока Варна бе блокиран. Очаква се във вторник протестите да продължат. \r\nВ  Стара Загора  премина колона от автомобили през бул. „Патриарх Евтимий“.", "date": "2018.11.12", "title": "Поредна вечер на протести в няколко града на страната срещу цените на горивата (ОБЗОР)"}
{"url": "http://www.focus-news.net/news/2018/11/12/2589551/afp-izrael-e-razrushil-sgradata-na-televiziyata-na-hamas-v-ivitsata-gaza-pri-vazdushen-udar.html", "text": "Израел е разрушил сградата на телевизията на „Хамас“ в Ивицата Газа при въздушен удар, предава  AFP .  \r\nИзраелската въздушна атака разруши сградата на телевизията на \"Хамас\" \"Ал Акса\" в Ивицата Газа в понеделник след поредица от предупредителни изстрели, съобщиха журналистите от агенцията, говорейки за заплахи от суровата реакция на палестинските бойци. \r\nУдарът е нанесен , след порeдна ескалация на  насилието между Израел и палестинските бойци в Газа. \r\n\"Хамас\" потвърдиха, че сградата в град Газа е била унищожена, а групировката „Ислямски джихад“ е обещала да отговори на действията на Израел. Не се съобщава за пострадали журналисти и се предполага, че работниците са се евакуирали след предупредителните изстрели. \r\nТелевизията започна да излъчва отново малко след удара от неизвестно засега място. \r\nИзраелската армия признава, че е ударила сградата, заявявайки в изявление , че телевизията \"допринася за военните действия на Хамас, включително чрез предоставяне на оперативни съобщения на бойци, насочване и изрично призоваване към терористични действия срещу Израел и предоставяне на насоки за извършване на подобни терористични действия\". \r\nСпоред изявлението станцията е \"собственост и управлявана от Хамас\".  Юлиян Марков", "date": "2018.11.12", "title": "AFP: Израел е разрушил сградата на телевизията на „Хамас“ в Ивицата Газа при въздушен удар"}
{"url": "http://www.focus-news.net/news/2018/11/12/2589542/plyus-info-makedoniya-opozitsiyata-v-kosovo-ne-izklyuchva-svalyane-na-pravitelstvoto-s-pomoshtta-na-deputatite-ot-srabska-lista.html", "text": "Лидерът на Демократичния съюз на Косово (ДЛК) Иса Мустафа, след днешното заседание на партийното председателство заяви, че ДЛК не изключва възможността да използва  гласовете на депутатите на Сръбската листа за събаряне на правителството на Рамуш Харадинай, предаде кореспондентът на Македонската информационна агенция  от Прищина, цитиран от македонското електронно издание  “Плюс Инфо“ . \r\nМустафа заяви пред репортери, че правителството, което водеше ДЛК миналата година бе свалена  по същия начин, чрез  използването на гласовете на депутатите сърби, от лидера на сега управляващата Демократическа партия на Косово (ДПК) Кадри Весели. \r\nСръбска листа  предложи гласовете си на опозицията в парламента за свалянето на правителството на Харадинай поради решението да се наложат допълнителни такси за вноса на сръбски продукти в Косово. \r\nЛидерът на основната опозиционна партия в Косово подчерта, че намерението му е да свали правителството и да се отиде на предсрочни избори с политическо споразумение и за тази цел не изключва сътрудничество с всички политически сили.  Юлиян Марков", "date": "2018.11.12", "title": "„Плюс Инфо“ (Македония); Опозицията в Косово не изключва сваляне на правителството с помощта на депутатите от Сръбска листа"}
{"url": "http://www.focus-news.net/news/2018/11/12/2589553/24-vesti-makedoniya-politsiyata-proveryava-avtomobilite-v-garazha-na-sgradata-na-vmro-dpmne.html", "text": "Полицията проверява автомобилите в гаража на сградата на ВМРО-ДПМНЕ, съобщава скопският телевизионен канал  “24 Вести“ . \r\nПолицията следобед не откри Никола Груевски в дома му, после полицаите се отправиха към централния щаб на ВМРО-ДПМНЕ, където издирваха бившия премиер. Полицията все още не е влязла в централата, само гаражите са били претърсени. \r\nПолицията проверява автомобили, паркирани в гараж под щаба на партията. Засега се очаква полицията да получи заповед за обиск в централата. \r\nПо-рано полицията на два пъти потърси Груевски в апартамента, чийто адрес е посочен в съдебните документи.  Юлиян Марков", "date": "2018.11.12", "title": "„24 Вести“ (Македония): Полицията проверява автомобилите в гаража на сградата на ВМРО-ДПМНЕ"}
{"url": "http://www.focus-news.net/news/2018/11/12/2589555/sakam-da-kazham-makedoniya-premierat-zoran-zaev-ne-vyarva-nikola-gruevski-da-e-izbyagal.html", "text": "Премиерът Зоран Заев не вярва Никола Груевски да е избягал, става ясно от изявление на самия Заев по националната македонска телевизия МТВ, цитиран от македонското електронно издание  “Сакам да кажам“ . \r\nПремиерът е бил попитан дали има информация как протича акцията на Министерството на вътрешните работи по издирването на Никола Груевски. \r\n\"Нямам никаква информация за тази акция, само знам, че Министерството на вътрешните работи е получило нареждане от съда да издаде заповед за издирване поради невъзможността да се намери осъден човек за изтърпяване на наказание лишаване от свобода. Очаквам, че Никола Груевски няма да допусне да бъде издирван. Това е нормално, поне така казваше той. Ще трябва да потърсите още информация от министър Оливър Спасовски \", каза Заев.  Юлиян Марков", "date": "2018.11.12", "title": "„Сакам да кажам“ (Македония): Премиерът Зоран Заев не вярва Никола Груевски да е избягал"}
{"url": "http://www.focus-news.net/news/2018/11/12/2589552/global-times-kitay-mozhe-li-prechupeniyat-zapaden-alians-da-se-pouchi-ot-parvata-svetovna-voyna.html", "text": "Може ли пречупеният Западен алианс да се поучи от Първата световна война, пише китайското англоезично издание  Global Times . \r\nНеделята в която се отбелязва 100-годишнината от края на Първата световна война бе белязана от репортажи за речта на американския президент в дъжда на американско военно гробище край Париж. Малко медии писаха за това, че войната произтича от конкуренцията за хегемония и колонии. Много от продължаващите регионални конфликти и сблъсъци днес все още могат да бъдат проследени до този период на колониализъм. \r\nНо поне медиите по целия свят отбелязаха едно нещо - нарастващите различия в западния свят на фона на показното единство по време  на церемониите в неделя в Париж. \r\n\"Патриотизмът е точно противоположен на национализма\", каза френският президент Еманюел Макрон в своето изказване: \"Национализмът е предателство на патриотизма.\" Като казваме \"Нашите интереси са на първо място, кой се интересува от другите\", изтриваме това, което дава живот на нацията, което я прави велика и е  от съществено значение: нейните морални ценности \". Това очевидно е намек към американския президент Доналд Тръмп. \r\nМакрон е прав за повдигането на въпроса за национализма, защото както Първата световна война, така и Втората световна война бяха възпламеними от екстремни национализъм, расизъм и популизъм. Именно поради единството, отговорността и сътрудничеството на останалия свят, които също се интересуват от интересите на развиващите се страни и приветстваха участието на развиващите се страни, човечеството  успява да сложи край на двете войни. \r\nПо ирония на съдбата, когато Западът отбелязва Първата световна война, единството, отговорността и сътрудничеството са трудни за намиране. САЩ, които навремето предвождаха Запада и помогнаха за решаването на изхода на две световни войни, сега изоставят ценностите на това  единство . \r\nВъпреки че Макрон говори за това,  как да се действа с унилатерализма на САЩ и как да се преодолеят различията в западния свят, все още остава без отговор. \r\nРазочарован от време на време от Вашингтон, ЕС започна да търси нови стратегически инициативи. Блокът съобщи, че е учреден инструмент със специална цел да заобиколи американските санкции срещу Иран, за да защити търговията на Европа с Техеран и очаква да изгради своя армия, за да намали зависимостта си от САЩ за отбрана, което  Тръмп нарече\"много обидно\". \r\nУчастието и консултациите с развиващите се страни за опазване на световния мир изглежда не са от полза за Запада. Дали западните страни черпят поуки от преди 100 години, се питат от изданието.  Юлиян Марков", "date": "2018.11.12", "title": "Global Times (Китай): Може ли пречупеният Западен алианс да се поучи от Първата световна война"}
