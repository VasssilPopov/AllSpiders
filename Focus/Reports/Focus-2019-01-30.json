{"url": "http://www.focus-news.net/news/2019/01/30/2618149/zhelyo-boychev-bsp-sagata-s-modernizatsiyata-na-balgarskata-armiya-ne-e-dobar-primer-za-vzemane-na-strategicheski-resheniya.html", "text": "Сагата с модернизацията на Българската армия не е добър пример за вземане на стратегически решения. Това каза в интервю за  обзорното предаване „Това е България“ на  Радио „Фокус“  народният представител от ПГ на „БСП за България“ Жельо Бойчев. Станахме свидетели на противопоставяне на институциите, уточни той. „Трябва да си даваме сметка, че всяко едно от тези решения има много дълъг хоризонт на действие. Бойният самолет е изделие, което ще се ползва от Българската армия в продължение на десетилетия. Това предполага да се отчитат геостратегически реалности и перспективи пред страната. В голяма степен сделките за модернизация на българската армия са сделки, които трябва да гарантират сигурността“, обясни той. Жельо Бойчев припомни, че БСП са направили трудна крачка с подкрепата на трите проекта за модернизация в парламента. За социалистическата партия това решение не е било лесно, на фона на множеството проблеми в страната, обясни народният представител.  \r\nЦоня СЪБЧЕВА", "date": "2019.01.30", "title": "Жельо Бойчев, БСП: Сагата с модернизацията на българската армия не е добър пример за вземане на стратегически решения"}
{"url": "http://www.focus-news.net/news/2019/01/30/2618146/blagoevgrad-yugozapadno-darzhavno-predpriyatie-shte-predstavi-vazmozhnostite-za-loven-turizam-na-izlozhenieto-jagd-hund-v-dortmund.html", "text": "България предлага качествен продукт и е силен конкурент на европейско ниво с възможностите за лов на благороден елен, дива свиня, както и на всички останали видове едър дивеч. Това каза зам.-министърът на земеделието, храните и горите Атанас Добрев при откриването на българския щанд на най-голямото международно изложение за лов и риболов „Лов и куче” (”JAGD & HUND”) в град Дортмунд, Германия, съобщиха от пресцентъра на  ЮЗДП . Изложението преминава при засилен интерес към трофейните експонати, представени на щанда на страната ни. \r\nФорумът е сред най-престижните по рода си в света и най-мащабен в  Европа. Той се провежда за 38-ми път. Изложителите през тази година са над 800 и се очаква да привлече повече от 80 000 посетители. \r\nЮгозападното държавно предприятие, заедно с Министерството на земеделието, храните и горите и Изпълнителната агенция по горите, е основен организатор на българското участие. На нашия щанд на площ от 32 кв. метра са подредени капитални трофеи от благороден елен, елен лопатар, дива свиня, муфлон, сръндак и др., отстреляни през последните години. Посетителите на българския павилион могат да опитат ловни специалитети и традиционни български мезета от дивечово месо, приготвени от майстор-готвач Ути Бъчваров. \r\nВ изложението участват над 15 директори на ловни стопанства от всички държавни предприятия в страната. Експертите на ЮЗДП представят условията за ловен и алтернативни форми на туризъм в петте ловни стопанства с пакет от рекламни и информационни материали.", "date": "2019.01.30", "title": "Благоевград: Югозападно държавно предприятие ще представи възможностите за ловен туризъм на изложението „Jagd & hund“ в Дортмунд"}
{"url": "http://www.focus-news.net/news/2019/01/30/2618175/sport-rezultati-ot-priklyuchilite-sreshti-v-24-tiya-krag-na-angliyskata-premiar-liga.html", "text": "Приключиха  две от четирите срещи, които се играха в сряда в 24 кръг на английската Премиър  лига. Ето резултатите: \r\nБорнемут-Челси 4:0 \r\nСаутхямптън-Кристал Палас 1:1", "date": "2019.01.30", "title": "Спорт: Резултати от приключилите срещи в 24-тия кръг на английската Премиър лига"}
{"url": "http://www.focus-news.net/news/2019/01/30/2618148/varna-30-detsa-i-mladezhi-shte-badat-obhvanati-v-proekta-zhiviyat-svyat-na-cherno-more-koyto-shte-se-provede-v-grada.html", "text": "Във  Варна стартира проект „Живият свят на Черно море“. Това каза в интервю за  Радио „Фокус“ – Варна  Дарина Иванова, председател на морски клуб „Приятели на морето“ - Варна. Проектът ще продължи в рамките на 9 месеца в гр. Варна и Северното черноморско крайбрежие – дивите плажове край Варна, Шабла, Тюленово, както и в района на буните край Варна и Каварна. Целта му е чрез атрактивни, дейности да се повиши информираността на децата и младежите за морската флора и фауна в Черно море, каза Дарина Иванова. „Нашата кауза е свързана с опазване на морето и плажовете и това да се възпита и стимулира активна позиция към съхранението им“, уточни председателят на клуба. Тя добави, че дейностите по проекта ще бъдат реализирани с прякото участие на децата, младежите, специалистите и доброволците на клуба. Дарина Иванова поясни, че проектът се състои от два етапа. Първият е преминаване на всички участници през две обучения – запознаване с флора и фауна на Черно море и показване на лесни и приложими начини за опазване чистотата на плажовете и море. Вторият етап е по-атрактивен, отбеляза тя. „За да се справят със задачите – обследване и фото документиране на крайбрежните морски екосистеми, вземане на проби от дъното край дивите плажове и буните за установяване степента на замърсяване на морската вода, всички участници в проекта ще преминат обучение по гмуркане и начално водолазно обучение“, добави Дарина Иванова. След това заедно с инструктори от Варна до Шабла, в районите на буните и по дивите плажове ще се заснеме и изследва местообитанието на различни черноморски видове. „Ще вземем проби от дъното и от водата и ще ги дадем за изследване да видим има ли степен на замърсяване и ако има, каква е тя“, каза Дарина Иванова. В проекта е предвидено да има 30 участници – 20 от Варна и 10 от Каварна и Шабла. \r\n„Приятели на морето“ съществува от 22 годни и работи по много проекти, не само свързани с чистотата на плажовете и морето, но и социални проекти. „Основно обучаваме младежи в неравностойно социално положение по две морски специалности и след това им помагаме да започнат работа“, каза Дарина Иванова. От клуба се надяват  чрез този нов проект да се обърне внимание не само на децата и младежите, но и на родителите към проблемите с опазването на околната среда, тъй като в момента това е много актуална тема, по която целия свят говори и започва да действа по-сериозно.", "date": "2019.01.30", "title": "Варна: 30 деца и младежи ще бъдат обхванати в проекта „Живият свят на Черно море“, който ще се проведе в града"}
{"url": "http://www.focus-news.net/news/2019/01/30/2618147/opserver-makedoniya-shest-novi-sluchaya-s-morbili-sred-koito-bebe-na-42-dni.html", "text": "В Скопие и околностите са регистрирани шест нови случая на морбили през последните дни, информира Министерството на здравеопазването, предава и македонското електронно издание „Опсервер“. Според изданието сред болните има бебе на възраст от година и половина от Чаир, което е на домашно лечение. \r\nОт шестте пациенти, три деца са хоспитализирани, едното от които е двугодишно дете от с. Моран, а другото е на две години от Гьорче Петров, което не посещава детска градина, а третото дете е на 3.5 години, което също не посещавала детска градина. \r\nОт началото на епидемията досега са регистрирани 117 случая на морбили. \r\nСъобщава се, че Клиниката по инфекциозни болести е хоспитализирана с 27 души с това заболяване. От началото на епидемията са ваксинирани над 4800 души. В стабилно здравословно състояние са 35-годишният пациент и бебето, които са били хоспитализирани вчера. В този момент все още няма условия за обявяване на епидемия в други градове, предава изданието като се позовава на съобщение на министерството.", "date": "2019.01.30", "title": "„Опсервер“ (Македония): Шест нови случая с морбили, сред които бебе на 42 дни"}
{"url": "http://www.focus-news.net/news/2019/01/30/2618151/desislava-petrova-rzok-vidin-2-859-zdravnoosigureni-litsa-sa-smenili-lichniya-si-lekar-v-kraya-na-2018-g.html", "text": "2 859 здравноосигурени лица са сменили личния си лекар в края на 2018 г. Това каза за  Радио „Фокус“ – Видин  Десислава Петрова, главен експерт от Районната здравноосигурителна каса във Видин. Сравнителният анализ на данните показва, че те са с 1 470 души повече спрямо юни 2018г., когато общо 1 389 граждани са сменили личния си лекар. „Ако се проследят данните през предишни периоди за регламентиран преизбор, става ясно, че най-много хора са реализирали това свое решение през декември 2009-та година – 2 897. Броят им обикновено нараства при промяна в разпределението и регистрацията на лекарските практики“, обясни Десислава Петрова. Сред открояващите се причини за смяната през декември 2018-та година са съобщените промени в регистрацията на конкретни лекарски практики.“Уточняваме, че от гледна точка на анализа на РЗОК-Видин за разпределението и достъпа до общопрактикуващи лекари на територията на областта, прекратеният договор на общопрактикуващ лекар с център на практиката в село Връв, община Брегово, не се е отразил по никакъв начин върху общини като Ново село и Ружинци, каквато дезинформация се появи в регионална медия. Личният лекар в Ново село осигурява медицинска грижа както в самото Ново село, така и в други населени места в община Ново село. Личният лекар в село Дреновец, община Ружинци, от години осигурява медицинска грижа както в село Дреновец, така и в цялата община Ружинци, като обезпечава с медицинско присъствие общината с две здравни служби и два филиала с нает персонал“, каза Десислава Петрова. Общините без център на лекарска практика са Грамада и Макреш, където има разкрити филиали на лекарски практики от съседни общини. \r\nДесислава Петрова  посочи, че РЗОК категорично няма задължението и не трябва да се намесва в решението на титуляри на лекарски практики къде да разкриват филиали и кои населени места да посещават. Преценката за подобна възможност е само и единствено на титулярите на лекарски практики. Следващата възможност за смяна на общопрактикуващ лекар е през месец юни 2019г. \r\nАнна ЛОЗАНОВА", "date": "2019.01.30", "title": "Десислава Петрова, РЗОК-Видин: 2 859 здравноосигурени лица са сменили личния си лекар в края на 2018 г."}
{"url": "http://www.focus-news.net/news/2019/01/30/2618150/iliya-lazarov-rusiya-shte-napravi-vsichko-vazmozhno-venetsuelskiyat-prezident-nikolas-maduro-da-ostane-na-vlast.html", "text": "Русия ще направи всичко възможно венецуелският президент Николас Мадуро да остане на власт. Това каза обзорното предаване „Това е България“ на  Радио „Фокус“  експертът по въпросите за Латинска Америка Илия Лазаров. Той допълни, че по този начин РФ ще си гарантира интересите в бъдещото развитие на петролната промишленост, защото като страна производител на петрол има полза от по-високите цени на горивото.  „Това е жизнен интерес на Русия и не само за нея. Могат да съвпаднат интересите на много други страни-износителки на петрол. Говори се за наличие във Венецуела на 300 млрд. барела – 18% от доказаните залежи на петрол в света. Най-важното качество на венецуелския петрол е, че той е много лесен за извличане, много евтин за изкарване на пазара, което още повече поевтинява неговата цена. Шистовият е много труден за вадене, много скъп и неконкурентен, при наличие на такива евтини източници“, каза още Илия Лазаров. По думите му България като страна, непроизвеждаща петрол, има изключително голям интерес от поевтиняването му. Ако е логично руският президент Владимир Путин да защитава интересите на държавата си, логично е и българските политически партии да защитават българските национални интереси, а те са във Венецуела да има демокрация, икономическо развитие, производство на петрол и съответно по-ниски цени за него в световен мащаб, от които да се възползва и България. \r\nЦоня Събчева", "date": "2019.01.30", "title": "Илия Лазаров: Русия ще направи всичко възможно венецуелският президент Николас Мадуро да остане на власт"}
{"url": "http://www.focus-news.net/news/2019/01/30/2618152/meglena-kuneva-poslanik-na-es-kam-saveta-na-evropa-diktuvane-na-usloviya-na-chlenovete-na-es-ne-e-i-nyama-da-bade-lesna-rabota.html", "text": "Диктуване на условия на членовете на ЕС не е и няма да бъде лесна работа. Това каза за обзорното предаване „Това е България“ на  Радио „Фокус“  Меглена Кунева, посланик на ЕС към Съвета на Европа и първият български еврокомисар, по повод намерението на премиера на Великобритания да предоговори сделката за Брекзит. Тя прогнозира, че предвид ограничението във времето това ще бъде трудно постижимо, защото в ЕС в момента, в който една тема се затвори, трябва да има много силни аргументи, за да се тръгне отново към преговори. След постигнато съгласие 27-те членки на ЕС едва ли биха могли да се върнат обратно, каза още тя. „Първо заради конюнктурата във всяка една от страните. Второ заради времето, което притиска и европейските лидери. Трето, защото това е отчетлив урок , които трябва да бъде чут от всички: излизането от ЕС или диктуването на условия на останалите партньори не може да се окаже лесна работа“ каза още тя. Меглена Кунева каза още, че ЕС остава обединен под клаузата за Ирландия, като лоялен член на съюза.  \r\nЦоня СЪБЧЕВА", "date": "2019.01.30", "title": "Меглена Кунева, посланик на ЕС към Съвета на Европа: Диктуване на условия на членовете на ЕС не е и няма да бъде лесна работа"}
{"url": "http://www.focus-news.net/news/2019/01/30/2618153/plovdiv-70-sa-svobodnite-rabotni-mesta-obyaveni-ot-direktsiya-byuro-po-truda-asenovgrad-v-kraya-na-mesets-yanuari.html", "text": "70 са свободните работни места, обявени от Дирекция „Бюро по труда“ – Асеновград в края на месец януари. Това съобщиха за  Радио „Фокус“ – Пловдив  от дирекцията, обхващаща териториално общините Асеновград и Лъки. Няма обявени свободни места за висшисти. Сред най-търсените работници със средно и основно образование са машинните оператори, кредитните администратори и продавач-консултантите. Свободни позиции са обявени също за готвач, водопроводчик, тракторист, шлосер-монтьор. 15 са работните места за обучение по схема „Младежка заетост” – 12 за охранители, по едно за технически изпълнител, фризьор и салонен управител. По схема „Обучение и заетост на младите хора” – Компонент II обявените свободни позиции са общо 24. \r\nТони МИХАЙЛОВ", "date": "2019.01.30", "title": "Пловдив: 70 са свободните работни места, обявени от Дирекция „Бюро по труда“  - Асеновград в края на месец януари"}
{"url": "http://www.focus-news.net/news/2019/01/30/2618155/meglena-kuneva-tova-kakvi-parlamentaristi-shte-predstavlyavat-stranite-si-v-pase-e-reshavashto-za-badeshteto-na-evropa-i-na-demokratsiyata.html", "text": "Това, какви парламентаристи ще представляват страните си в Парламентарната асамблея на Съвета на Европа, е решаващо за бъдещето на Европа и на демокрацията. Това каза за обзорното предаване „Това е България“ на  Радио „Фокус“  Меглена Кунева, посланик на ЕС към Съвета на Европа и първи български еврокомисар. Съветът на Европа се интересува от всички 47 държави, а не само от 27-те държави членки, обясни тя. „Съветът на Европа се представлява от една страна от изпълнителната власт  - от Съвета на министрите,  а от друга страна - от парламентаристите през Парламентарната асамблея. Това, какви парламентаристи ще отидат и ще представляват страните си в Парламентарната асамблея, е решаващо за бъдещето на Европа и това на демокрацията. Резултатът от националните избори е това, което влияе повече на Съвета на Европа, а не толкова този от изборите за Европейски парламент“ коментира тя. Меглена Кунева каза още, че интеграцията и суверенитетът могат да бъдат степенувани в ЕС. Трябва внимателно да се прецени, за кои области става дума, какви са приоритетите и кои неща са обект на по-силен национален суверенитет, обясни тя. Според нея науката, екологията и вътрешният пазар се нуждаят от задълбочена интеграция. Суверенитетът в ЕС се изразява в даването на достъп до чуждият суверенитет. \r\nЦоня СЪБЧЕВА", "date": "2019.01.30", "title": "Меглена Кунева: Това, какви парламентаристи ще представляват страните си в ПАСЕ, е решаващо за бъдещето на Европа и на демокрацията"}
{"url": "http://www.focus-news.net/news/2019/01/30/2618156/balgarskoto-pravitelstvo-odobri-plan-za-vazmozhnite-varianti-za-izlizane-na-velikobritaniya-ot-es-obzor.html", "text": "Българското правителство одобри план за възможните варианти за излизане на Великобритания от ЕС. Това заяви в Министерски съвет вицепремиера и министър на външните работи Екатерина Захариева след среща на българското правителство и работна група на Европейската комисия по Брекзит. По време на срещата са обсъдени въпроси, свързани с отношенията с Великобритания при вариант на напускането й на Евросъюза без сделка. „Решението на Великобритания да напусне Европейския съюз е неин избор, но ние трябва максимално да намалим неприятните последици и да направим живота на бизнеса и на гражданите след Брекзит по -лесен“, подчерта Захариева. Пред делегацията на ЕК, водена от заместник-генералния секретар на комисията Селин Гауер, Екатерина Захариева отбеляза, че България подкрепя единния подход в рамките на Европейския съюз по Брекзит. Българският вицепремиер подчерта, че за страната ни най-важни остават въпросите по изтеглянето на Великобритания, свързани с бъдещите отношения в социална сфера, транспорта, правата и пътуванията на гражданите, търговията.  \r\nНа брифинга след срещата вицепремиерът Захариева съобщи за одобреното решение на Министерски съвет за план на българското правителство по Брекзит от две части. Първата част се отнася до прилагането на споразумението на напускане на Великобритания, а втората засяга напускането на Великобритания на ЕС без сделка. „По отношение на гражданите на ЕС, в частност българските граждани – Лондон пое ангажимент тези, които живеят на територията на Великобритания към 29 март да запазят правата си, които ползват. Съответно,  българското правителство пое ангажимент на реципрочна основа към гражданите на Великобритания – около 7000 души на територията на България, да имат наистина лесна и проста процедура по регистрация. Те са добре дошли у нас“, заяви Екатерина Захариева. Тя уточни, че в случай на излизане на Великобритания без сделка, европейските и британските граждани, които пътуват на територията на ЕС до 90 дни, ще пътуват безвизово, но без това да се отнася за дългосрочния престой. „Така че, безвизовото краткосрочно пътуване е общоевропейска политика и Комисията е подкрепила действия в тази посока. За нас е важно, защото има около 340 000 туристи на година от Великобритания, които идват в България. Те трябва да могат да пътуват без притеснения“, заяви още тя.  \r\n Ръководителят на представителството на ЕК в София Огнян Златев благодари от името на Еврокомисията на правителството и на вицепремиера Екатерина Захариева за бързата реакция по организиране на срещата с работната група на Комисията. „Целта на това посещение е да може членовете на ЕК да запознаят правителствата на останалите държави-членки с това, какво се прави на ниво ЕС, свързано с подготовката на най-лошия сценарий по напускането на Великобритания без договор, и по важното – да бъдат чути конкретните тревоги и притеснения, които всяка държава членка има“, заяви Огнян Златев.  \r\nДаяна ДЮЛГЕРОВА", "date": "2019.01.30", "title": "Българското правителство одобри план за възможните варианти за излизане на Великобритания от ЕС (ОБЗОР)"}
{"url": "http://www.focus-news.net/news/2019/01/30/2618159/pazardzhik-prodalzhava-kampaniyata-za-nabirane-na-sredstva-za-vazstanovyavane-na-starata-sgrada-na-chitalishte-4-ti-may-1897g-v-grad-batak.html", "text": "Продължава кампанията за набиране на средства за възстановяване на старата сграда на читалище „4-ти май -1897г“ в град Батак, която се руши, каза за  Радио „Фокус“ – Пазарджик  Боянка Пенчева, секретар на културната институция. Тя припомни, че в годините след 1991 г. са положени огромни усилия, за да се поддържат сградите на читалището, но средствата са недостатъчни. „С времето старата сграда все повече се руши и става все по-трудно да се възстанови. Нанесените щети са големи, както във вътрешността, така и по покрива и фасадата на сградата. Покривът капе, стените поддават, мазилката е олющена, сградата е опасна и се нуждае от сериозен ремонт. Сградата има нужда от спешен ремонт. Нуждае се първоначално поне от реконструкция на покрива, която да спре течовете и разрухата“, каза също Пенчева. Тя обясни, че за събиране на необходимите средства е разкрита дарителска сметка. \r\nВаня НИКОЛОВА", "date": "2019.01.30", "title": "Пазарджик: Продължава кампанията за набиране на средства за възстановяване на старата сграда на читалище „4-ти май -1897г“ в град Батак"}
{"url": "http://www.focus-news.net/news/2019/01/30/2617878/nsi-prez-yanuari-2019-g-obshtiyat-pokazatel-na-biznes-klimata-narastva-s-19-punkta-v-sravnenie-s-dekemvri-2018-g.html", "text": "През януари 2019 г. общият показател на бизнес климата нараства с 1.9 пункта в сравнение с декември 2018 г., което се дължи на подобрения бизнес климат в промишлеността, строителството и сектора на услугите. Това сочи  статистика на Националния статистически институт (НСИ) . Промишленост   \r\nСъставният показател „бизнес климат в промишлеността“ се увеличава с 4.1 пункта главно поради по-оптимистичните очаквания на промишлените предприемачи за бизнес състоянието на предприятията през следващите шест месеца. Същевременно и прогнозите им относно износа и производствената активност през следващите три месеца се подобряват. Основните фактори, затрудняващи дейността, продължават да са свързани с несигурната икономическа среда и недостига на работна сила. \r\nОтносно продажните цени в промишлеността анкетата регистрира известни очаквания за увеличение, макар преобладаващата част от мениджърите да предвиждат те да останат без промяна през следващите три месеца.  Строителство   \r\nПрез януари съставният показател „бизнес климат в строителството“ се повишава с 1.2 пункта, което се дължи на по-благоприятните очаквания на строителните предприемачи за бизнес състоянието на предприятията през следващите шест месеца. Производственият график е осигурен с договори за по-голям период от време в сравнение с три месеца по-рано - 5.6 месеца при 5.3 за октомври 2018 година. В следващата половин година стопанските ръководители очакват и увеличение на новите поръчки в строителството, което според тях ще доведе и до активизиране на дейността в краткосрочен план. Несигурната икономическа среда, конкуренцията в бранша и недостигът на работна сила остават най-сериозните пречки за развитието на бизнеса. \r\nПо отношение на продажните цени в строителството очакванията на мениджърите са за запазване на тяхното равнище през следващите три месеца. Търговия на дребно   \r\nСъставният показател „бизнес климат в търговията на дребно“ се понижава с 1.7 пункта в резултат на по-неблагоприятните оценки и очаквания на търговците на дребно за бизнес състоянието на предприятията. Мненията им относно обема на продажбите и поръчките към доставчиците както от вътрешния, така и от външния пазар през следващите три месеца също са по-резервирани. Най-сериозният проблем, затрудняващ дейността на предприятията, остава конкуренцията в бранша, следван от недостатъчното търсене и несигурната икономическа среда. Търговците на дребно не предвиждат повишение на продажните цени през следващите три месеца. Услуги   \r\nПрез януари съставният показател „бизнес климат в сектора на услугите“ нараства с 1.2 пункта главно поради подобрените очаквания на мениджърите за бизнес състоянието на предприятията през следващите шест месеца. По-оптимистични са и прогнозите им по отношение на търсенето на услуги през следващите три месеца. Основните пречки за бизнеса остават свързани с конкуренцията в бранша и несигурната икономическа среда. \r\nОтносно продажните цени в сектора на услугите по-голяма част от мениджърите очакват запазване на тяхното равнище през следващите три месеца.", "date": "2019.01.30", "title": "НСИ: През януари 2019 г. общият показател на бизнес климата нараства с 1.9 пункта в сравнение с декември 2018 г."}
{"url": "http://www.focus-news.net/news/2019/01/30/2617879/pazardzhik-reka-chepinska-e-pokachila-nivoto-si-s-10-sm-pri-velingrad-prez-izminaloto-denonoshtie.html", "text": "През изминалото денонощие е отчетено повишение в нивото река Чепинска, сочи справка на  Националния институт по метеорология и хидрология . Тя е покачила нивото си при Велинград с 10 см. Река Марица при Белово е повишила водното си равнище с 2 см, а при Пазарджик е отчетен спад с 5 см. Понижение на нивото с 3 см е регистрирано и за река Тополница при село Поибрене.", "date": "2019.01.30", "title": "Пазарджик: Река Чепинска е покачила нивото си с 10 см при Велинград през изминалото денонощие"}
{"url": "http://www.focus-news.net/news/2019/01/30/2618154/yeni-safak-kak-sasht-sazdavat-vragove-i-gi-ostavyat-da-protsaftyavat.html", "text": "Опитът на САЩ да свали режима във Венецуела по недемократичен път пред очите на целия свят обърка всички ни. Имам намерение да ви объркам още повече. Нека насилим умовете си отвъд техните граници, за да стигнем до някои правилни изводи, пише Кемал Йозтюрк, журналист, консултант, писател, бивш председател на борда и генерален мениджър на „Анадолската агенция“ от 2011 до 2014 година и бивш медиен консултант на Реджеп Таийп Ердоган до 2011 година в материал за електронното издание на турския консервативен  , представен без редакторска намеса.  \r\nЩе кажа, че има друг фактор, свързан с интервенциите на САЩ във вътрешните работи на държавите, техния национален суверенитет и волята на хората: да оставят врага си жив. \r\nПозволете ми да ви обясня, за да бъдем объркани заедно. САЩ винаги се нуждаят от враг \r\nСАЩ обичат да събират хората около държавата си, като ги плашат. Това, което тe наричаt “национална сигурност”, всъщност съответства на психологията на сигурността на живота, която е най-голямата грижа на човечеството. \r\nВинаги има враг и се казва, че той заплашва националната сигурност на САЩ. По този начин се правят усилия за легитимиране на всичко, което американската държава прави - от нашествия до преврати, и от незаконно подслушване на обществеността до тайни убийства. Когато става въпрос за национална сигурност, всичко върви; всичко е допустимо за САЩ. \r\nЕто защо САЩ винаги предпочитат да съществуват с врага си и да се възползват от силата, която черпят от него. Благодарение на този враг, Вашингтон плаши своите съюзници, но ги събира около държавата си. Благодарение на този враг икономиката му процъфтява и става печеливша. Също така благодарение на този враг, той реализира своите империалистически цели. \r\nСледователно САЩ осигуряват достатъчна, но прикрита подкрепа на своя враг, за да му позволят да живее. Това се променя само когато изтече срока му на годност. Защо не свалиха Саддам през 1991 г.?  \r\nСаддам Хюсеин е най-типичният пример за това. Саддам беше съюзник на САЩ, докато не стана негов враг с нахлуването в Кувейт. Ирак бе завладян в рамките на първата война в Персийския залив през 1991 г., но по някаква причина Саддам не беше свален. Интересно, нали? \r\nСАЩ никога не са давали задоволително обяснение. Въпреки това, благодарение на Саддам, те създадоха блок от съюзници за себе си в Близкия изток. Изградиха бази и продаваха оръжие на съюзниците си, за да могат да се защитят срещу Саддам. \r\nБлагодарение на Саддам, САЩ изградиха хегемонистичната структура, която искаха в Близкия изток, а освен това по този начин обезпечиха сигурността на Израел. Ясно е защо те не свалиха Саддам, нали? \r\nКогато Саддам вече не беше полезен враг и на мястото му бе намерен нов враг, той бе убит с втората война в Ирак. Някои режими щяха да паднат, ако не се бяха намесили САЩ \r\nИма две неща, за които съм абсолютно сигурен. \r\nАко нямаше чуждестранна интервенция, Иран и Венецуела - двете страни, които САЩ наричат главни врагове - техните правителства биха били променени от техния народ поради собствените им вътрешни проблеми и корумпирани режими. \r\nМиналата година въстанията в Иран достигнаха толкова сериозни измерения поради икономическата криза, че иранските ми приятели-експерти казаха, че ще има голям срив в страната и всъщност революционната гвардия ще извърши преврат. \r\nВсеки път, когато американският президент Доналд Тръмп и израелският премиер Бенямин Нетаняху отправяха послания към народа на Иран да сменят режима, инцидентите незабавно спираха. Иранците незабавно спряха демонстрациите, за да избегнат клеймото „американски агенти“ или „израелски поддръжници“. САЩ увеличиха базите си в Сирия и Ирак поради заплахата от Иран. Тя продължи да продава оръжия за милиони долари на десетки арабски страни, предимно на Саудитска Арабия. \r\nТова, което е сигурно, е, че ако Тръмп не беше писал в „Туитър“ за Венецуела и не бе започнал операция срещу страната, хората така или иначе щяха да свалят правителството. Ето до тук са стигнали нещата. \r\nСега Мадуро ще остане на власт, като се противопоставя на американския империализъм. Що се отнася до САЩ, като сочат Мадуро като заплаха, те ще установят съюзи с другите латиноамерикански страни; те се укрепиха в Южна Америка,  която считат за свой „заден двор“. \r\n  САЩ създават своя враг и го оставят да живее \r\nСеверна Корея е в същото положение. Не е имало нито една намеса на Северна Корея, но я сочат като „най-голямата опасност и враг“ от години. Благодарение на това, САЩ се установиха в Тихия океан, изтласкаха Китай и формираха огромен кръг от съюзници там. Те продадоха оръжия за милиарди долари на всичките си съюзници, предимно на Южна Корея и Япония, заради „заплахата от Северна Корея“. \r\nАмериканската икономика е изградена върху военната промишленост и технологии. И двете изискват съюзник и враг. Ето защо САЩ обикновено създават свой собствен враг и му позволяват да живее. Тогава, когато са си свършили работата, те ги изхвърлят в кошчето за боклук. \r\nЩе ни позволи ли всичко, което съм написал, да извлечем теорията, че „има скрит съюз между САЩ и техните врагове?“ Нека позволим на нашите умове да бъдат напълно объркани и да помислите за това. \r\nПревод и редакция:", "date": "2019.01.30", "title": "Yeni Safak: Как САЩ създават врагове и ги оставят да процъфтяват"}
{"url": "http://www.focus-news.net/news/2019/01/30/2617850/blagoevgrad-filmat-ne-me-dokosvay-shte-bade-predstaven-v-grada.html", "text": "Филмът „Не ме докосвай“, в който участват двама български актьори – Ирмена Чичикова и Георги Налджиев, ще бъде представен в Благоевград. Това съобщиха от пресцентъра на  Община Благоевград . „Не ме докосвай“ (Touch Me Not) на румънския режисьор Адина Пинтилие бе една от големите изненади на миналогодишното Берлинале и спечели голямата награда „Златна мечка“. Той ще бъде излъчен от 19.15 часа в CINEMAX, като непосредствено преди това  ще има среща с Ирмена Чичикова на преподаватели и студенти от АУБГ. Филмът ще бъде излъчван с български и английски субтитри. Продукцията вече е представена в почти цяла Европа, а съвсем наскоро американската му премиера се състоя в забележителния Museum of Modern Art при огромен интерес от специалисти и публика. „Не ме докосвай“ е копродукция на Румъния, Германия, Чехия, България и Франция. Българското участие във филма е на продуцента Мартичка Божилова („Агитпроп“), с музиката на Иво Паунов, при звука в името на Веселин Зографов и специалистите по кастинга Магделена Илиева и Иван Колев. Консултант по монтажа е операторът и режисьор Георги Богданов.", "date": "2019.01.30", "title": "Благоевград: Филмът „Не ме докосвай“ ще бъде представен в града"}
{"url": "http://www.focus-news.net/news/2019/01/30/2617831/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-31-yanuari.html", "text": "„Софийска вода” временно ще прекъсне водоснабдяването в някои части на столицата на 31 януари. Това съобщиха от пресцентъра на  дружеството . \r\nВъв връзка с реконструкция на уличен водопровод на ул. „Летоструй“ в кв. „Васил Левски“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Летоструй“, ул. „Витиня“, ул. „Рилска обител“, ул. 546. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бесарабия“ ъгъла с ул. „Летоструй“. \r\nВъв връзка с монтаж на спирателен кран във вилна зона „Малинова долина“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: бул. „Симеоновско шосе“ от ул. „Георги Русев“ до ул. „Околовръстен път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“ ъгъла с ул. „Георги Русев“. \r\nВъв връзка с реконструкция на уличен водопровод на ул. „Стефан Караджа“ в центъра на града се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Стефан Караджа“ от ул. „Георги С. Раковски“ до ул. „Дякон Игнатий“; ул. „Дякон Игнатий“ от ул. „Граф Игнатиев“ до ул. „Ген. Гурко“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дякон Игнатий“ ъгъла с ул. „Стефан Караджа“. \r\nВъв връзка с подмяна на спирателен кран на бул. „Пенчо Славейков“ в центъра на града се налага спиране на водоподаването от 09.00 до 20.00 часа на клиентите на „Софийска вода”, живеещи в района на: бул. „Пенчо Славейков“ от ул. „Лайош Кошут“ до ул. „Люлин планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лайош Кошут“ ъгъла с ул. „Люлин планина“. \r\nВъв връзка с разкриване на уличен водопровод на ул. „Простор“ в кв. „Орландовци“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Простор“ , ул. „Герено“, ул. 255, ул. 256. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Простор“ ъгъла с ул. „Герено“. \r\nВъв връзка с подмяна на сградно водопроводно отклонение на ул. „Св. Георги Софийски“ се налага спиране на водоподаването от 09.00 до 20.00 часа на клиентите на „Софийска вода”, живеещи в района на: площад „Пиърс О Махони“, СБАЛ „Проф. д-р Иван Митев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред СБАЛ „Проф. д-р Иван Митев“ \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.01.30", "title": "„Софийска вода” временно ще прекъсне водоснабдяването в някои части на столицата на 31 януари"}
{"url": "http://www.focus-news.net/news/2019/01/30/2617830/parlamentat-nasrochi-tarzhestveno-izvanredno-zasedanie-po-povod-140-ata-godishnina-ot-uchreditelnoto-sabranie-i-priemaneto-na-tarnovskata-konstitutsiya-na-16-april.html", "text": "Парламентът насрочи тържествено извънредно заседание по повод 140-ата годишнина от Учредителното събрание и приемането на Търновската конституция на 16 април, предаде репортер на  Агенция „Фокус“ . Проекторешението е внесено от председателя на Народното събрание Цвета Караянчева и бе прието със  157 гласа „за“, без „против“ и с 1 „въздържал се“. Тържественото заседание ще се проведе в музей „Възраждане и Учредително събрание“ във Велико Търново. Заседанието ще започне с възстановка на събитията от 1879 г., след което са предвидени изказвания на председателя на парламента и представители на парламентарните групи. Народните представители ще приемат обръщение към българския народ. Предвижда се те да отдадат почит на паметника „Майка България“ и да поднесат цветя. Вечерта ще бъде организирана тържествена заря-проверка. Отбелязването на годишнината включва богата празнична програма. Търновската конституция е приета е на 16 април 1879 г. от Учредителното Народно събрание във Велико Търново. Това е първата Конституция на Република България. Председател на Учредителното събрание е екзарх Антим I.  \r\nДеница КИТАНОВА", "date": "2019.01.30", "title": "Парламентът насрочи тържествено извънредно заседание по повод 140-ата годишнина от Учредителното събрание и приемането на Търновската конституция на 16 април"}
{"url": "http://www.focus-news.net/news/2019/01/30/2617832/el-pais-mo-na-ispaniya-osvobodi-ot-sluzhba-voynik-dokladval-za-seksualen-tormoz-ot-strana-na-rakovoditelya-si.html", "text": "Министерството на отбраната на Испания освободи войник след десетгодишна служба, след сигнал, че е била подложена на сексуален тормоз от страна на ръководителя си, съобщава националният ежедневник  El Pais . \r\nЗаради упражнения й натиск жената е получила посттравматично стресово разстройство и е определена като психически неспособна да остане на служба.  \r\nВ началото на януари официалният бюлетин на Министерството на отбраната (BOD) съобщи, че войникът Делия (не истинското й име) е била освободена поради психични проблеми. Въпреки че 38-годишната е имала договор с Военновъздушните сили до 2024 г., министерството е заключило, че тя вече не отговаря на изискванията, необходими за да остане в армията. Нещо повече, тъй като причините за нейното уволнение не се считат за свързани с военните й задължения, тя няма право на пенсия или на обезщетение. \r\nВоенномедицинска комисия е прегледала жената и е установила, че страда от „посттравматично стресово разстройство“. Нейната травма се случи във военните казарми в Алкантарила (Мурсия), град, разположен в Югоизточна Испания. \r\nЧлен на медицинска комисия обаче вярва на твърденията на Делия, че е била сексуално тормозена от нейния ръководител. Съгласно показанията й, тормозът е започнал веднага след дислоцирането й в нова база през март 2016 г.  \r\nДелия е подала жалба, но три години по-късно делото все още не е влязло в съда.  Тереза Герова", "date": "2019.01.30", "title": "El Pais: МО на Испания освободи от служба войник, докладвал за сексуален тормоз от страна на ръководителя си"}
{"url": "http://www.focus-news.net/news/2019/01/30/2617877/koha-ditore-kosovo-haradinay-predupredi-che-dori-da-padne-pravitelstvoto-mitata-za-srabski-stoki-shte-ostanat-v-sila-pone-do-lyatoto.html", "text": "Водещият прищински ежедневник  Koha Ditore  публикува на първа страница статия, в която подчертава задълбочаването на разделението между премиера на Косово Рамуш Харадинай и председателя на парламента Кадри Весели по въпроса за 100-процентните мита върху вноса на сръбски стоки в страната.  \r\nХарадинай отхвърли предложението на Весели за временна отмяна на таксите за период от 120 дни, като настоя, че мнението, което изрази в специално писмо до посланиците на т.нар. петорка (САЩ, Великобритания, Франция, Германия и Италия), е и мнение на воденото от него правителство. \r\nХарадинай написа и писмо до свои колеги от цял свят, в което подчерта, че диалог се води между две суверенни и независими държави. В същото време президентът на Косово Хашим Тачи изпрати писмо до държавния глава на САЩ Доналд Тръмп, като обеща да направи необходимите компромиси, за да постигне споразумение със Сърбия.  \r\nХарадинай обаче все по-често говори за перспективата за предсрочни избори, като предупреди, че дори правителството да падне, митата за сръбски стоки ще останат в сила поне до лятото, когато – според него – най-рано може да бъде формирано ново правителство. Тереза Герова", "date": "2019.01.30", "title": "Koha Ditore (Косово): Харадинай предупреди, че дори да падне правителството, митата за сръбски стоки ще останат в сила поне до лятото"}
{"url": "http://www.focus-news.net/news/2019/01/30/2618158/zhelyo-boychev-bsp-ne-mozhe-da-se-komentira-seriozno-natiska-za-poyavata-na-politicheski-proekt-ot-prezidenta.html", "text": "Не може да се коментира сериозно натиска за появата на политически проект от президента. Това каза в интервю за обзорното предаване „Това е България“ на  Радио „Фокус“  народният представител от ПГ на „БСП за България“ Жельо Бойчев във връзка с намеците за разширени правомощия на държавният глава. По думите му Румен Радев сам е заявявал не веднъж, че няма нужда от повече правомощия. „Българският президент няма как да ръководи и да бъде изразител на такъв политически проект. Много е вероятно да има не малко хора, които да му дават подобни съвети, предвид безпрецедентното доверие, което има на фона на останалите институции и личности в политиката в страната. Ще се опитват политически да материализират доверието към него в някакъв субект, но президентът Румен Радев е трезво мислещ човек и съм убеден, че няма да се хване на подобна игра. След успешното приключване на мандатите той може да прецени, какъв ще бъде житейският му път и до каква степен ще има обществени занимания“, коментира той. Според Жельо Бойчев ще бъдем свидетели на опити за представяне на нови политически субекти, заради сериозният дефицит на доверие на българското общество към политическите си представители. Нормално е държавният глава да ползва целият интелектуален потенциал, създавайки Съвет за стратегическо развитие на България, каза още Бойчев, като добави, че това е трябвало да се случи по-рано. В отчета на държавния глава бе показана точна оценка на ситуацията в страната и бе дадена заявка за необходимостта от ред и законност, както и възраждането на държавността в страната, каза още той. \r\nЦоня СЪБЧЕВА", "date": "2019.01.30", "title": "Жельо Бойчев, БСП: Не може да се коментира сериозно натиска за появата на политически проект от президента"}
{"url": "http://www.focus-news.net/news/2019/01/30/2617722/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "За да успее самообявилият се за временен президент на Венецуела Хуан Гуайдо да вземе властта, той трябва да разруши връзката между правителството на Николас Мадуро и военните, или да вкара страната в регионален военен конфликт, пише живеещият в САЩ венецуелски писател Даниел ди Мартино в материал за  , публикуван без редакторска намеса. \r\nНа 23 януари Хуан Гуайдо, лидерът на парламента на Венецуела, се обяви за президент. Тогава се разрази истински хаос. \r\nВенецуелите по света излязоха на улиците, за да протестират срещу социалистическия режим на диктатора Никола Мадуро и да отпразнуват потенциалната промяна в ръководството. Въпреки че почти всички западни страни официално признават Гуайдо за легитимен президент на Венецуела, победата над Мадуро ще отнеме повече от думи и признание от чужбина. \r\nОт 20 години Венецуела страда под социалистическите политики, които причиниха недостиг, хиперинфлация и престъпност, принуждавайки милиони да напуснат страната. Режимът на Мадуро, също така, спонсорира терористични групировки, като „Хизбулла“, „Националноосвободителната армия“ (Колумбия) (ЕЛН), а освен това печели от трафик на наркотици в други страни. Въпреки това предишните опити за отстраняване на Мадуро и Чавес (диктаторът преди него) доведоха само до смъртта на стотици мирни протестиращи заради контрола на режима над военните. \r\nТози път е различно. Венецуелците вече имат международно признат лидер и очертан път към края на потисничеството. Но това ще изисква действия от Гуайдо, който трябва да прекрати прекъсне властта на режима над военните или вкара страната във военна конфронтация в региона. \r\nХуан Гуайдо се обяви за президент, защото легитимният венецуелски върховен съд обяви новият президентски мандат на Мадуро за нелегитимен заради това, че той е победил заради поредните нагласени избори. Съгласно член 233 от Конституцията на Венецуела, председателят на Народното събрание е следващият по ред за президенството, ако държавният глава бъде отстранен от поста си през първите две години от мандата му от Върховния съд. Изисква се и новият президент да проведе избори в рамките на тридесет дни. \r\nС право, САЩ, Канада и повечето латиноамерикански държави, включително съседите на Венецуела Бразилия и Колумбия, признаха Гуайдо за единствения легитимен лидер на Венецуела. \r\nМадуро отговори, като се опита да прекрати дипломатическите отношения със САЩ и поиска целият персонал на американското посолство да напусне страната в рамките на 72 часа. Гуайдо обаче бързо излезе с изявление, в което призова всички да не се съобразяват с това, тъй като сега той е президент на Венецуела. Държавният секретар Майк Помпео игнорира искането на диктатора да изгони американския персонал и заяви, че Мадуро няма легитимна власт да скъса дипломатическите отношения. \r\nСлед като конфликтът започна, следващите няколко дни са от решаващо значение за борбата на Венецуела за свобода. Гуайдо трябва да продължи да получава международно признание и да предприема действия, които да поставят Мадуро под контрол. \r\nПървото от тези действия вече е на масата и има дата на изтичане. Ако военните на Мадуро нахлуят в американското посолство, това ще бъде война. Мадуро е изправен пред избор: да подкопае легитимността си, като отстъпи или да влезе във военен конфликт със САЩ. \r\nСледващият ход на Гуайдо, за да освободи Венецуела, трябва да бъде искане към всички държави, които вече са подготвили хуманитарна помощ, като лекарства и хранителни доставки, да я доставят във Венецуела. Ако той направи това искане, Мадуро ще бъде принуден да пусне помощта или да рискува военна конфронтация. Да се противопостави на пристигането на така необходимите и законно разрешени доставки само допълнително ще подкопае Мадуро в региона. \r\nОсвен това Гуайдо трябва да назове нови посланици и ръководители на Citgo, държавната петролна компания на Венецуела в САЩ. След това администрацията на Тръмп трябва да поеме контрола над Citgo и всички венецуелски посолства, като изгони всички, посочени от Мадуро, за да ги предаде на правителството, оглавявано от Гуайдо. Другите латиноамерикански правителства вероятно ще следват водещата роля на Америка. \r\nГуайдо трябва също да призове венецуелския народ да продължи да протестира по улиците, като в същото време предупреди режима на Мадуро, че е готов да се позове на принципа „Отговорност за защита“ (Отговорността за защита (R2P или RtoP) е глобален политически ангажимент, който беше одобрен от всички държави-членки на Организацията на обединените нации по време на Световната среща на върха през 2005 г., за да се предотвратят четири основни опасения - за геноцид, военни престъпления, етническо прочистване и престъпления срещу човечеството – бел. „Фокус“), ако предишните две мерки не успеят да отстранят Мадуро, или ако той нареди насилие срещу протестиращите. Този международен принцип би дал на Гуайдо прерогатива да поиска военна подкрепа от страните от региона и по целия свят за защита на венецуелския народ. Тази заплаха може да бъде достатъчна, за да принуди високопоставени венецуелски офицери да дезертират от лагера Мадуро. \r\nДесетки хиляди венецуелци умират от глад, липса на лекарства и престъпления всяка година, а до седем милиона души се очаква да напуснат страната само през 2019 г., което би направило изгнаниците общо 10 милиона. Няма повече време за губене. Мадуро и неговите корумпирани съдружници-убийци, вече не трябва да бъдат третирани като държавни актьори, а като окупационна нарко-терористична сила. Международната общност чака, така че с тяхна помощ Гуайдо трябва да принуди Мадуро да освободи Венецуела веднъж завинаги.  Китай и Русия ще „се съревновават все по-интензивно“ със САЩ, предупреди директорът на Националното разузнаване на САЩ Дан Коутс по време на заседание на сенатската комисия по разузнаване във вторник, пише  онлайн изданието на вестник Washington Examiner . \r\n„Китай и Русия са в най-тесния си съюз от средата на 50-те години на XX век и се очаква отношенията им да продължат да се подобряват през следващата година, докато някои от техните интереси и разбирания за заплаха се сближават“, заяви Коутс, който участва в панел за глобалните заплахи, част от който са били и директорът на ЦРУ Джина Хаспел и директорът на ФБР Кристофър Рей. \r\nТой заяви, че президентските избори през 2020 г. ще бъдат привлекателна цел за намеса от страна на противниците на САЩ, включително Иран. \r\n„Противниците и стратегическите конкуренти на САЩ почти със сигурност ще използват онлайн операции за влияние, чрез които ще се опитат да отслабят демократическите ни институции, да подкопаят съюзите и партньорствата на САЩ и да повлияят на политическите резултати в САЩ и на други места“, добави директорът на американското Национално разузнаване. \r\nКоутс заяви, че усилията на Русия в социалните медии „ще продължат да се фокусират върху разпалването на социалното и расовото напрежение, подкопаването на доверието във властите и критиките срещу възприеманите като антируски политици“. \r\nЩо се отнася до Китай, „Пекин вече контролира информационната среда в Китай и разширява способността си да оформя информацията и дискурсите, свързани с Китай в чужбина“, заяви той. \r\nПо думите на Коутс, Иран вече използва социалните медии, „за да влияе на аудитории и в САЩ, и в съюзни държави, с послания, свързани с иранските интереси“. Ислямската република, добави той, „ще продължи да използва онлайн операции за увеличаване на влиянието, за да прокарва своите интереси“.  Вестник  „Джумхуриет”  публикува мнение от своя колумнист Емре Конгар за връзката Венецуела – Сирия. \r\nСледва текстът – без редакторска намеса: \r\nИмаме две независими държави… И двама „президенти”… \r\nЕдната е съседката ни Сирия: С президент Башар Асад. \r\nДругата е южноамериканската Боливарска Република Венецуела: С президент Николас Мадуро. \r\nЕдната е с типичен близкоизточен светски едноличен режим. \r\nДругата е също типичен латиноамерикански едноличен режим, който очевидно е прекъснал опита за прилагане на демокрацията. \r\nЕдната не е водила важна борба и война за независимост и демокрация; с изключение на някои дребни неразбирателства. \r\nДругата е водила битки и за независимост и за демокрация; чак след това насила се е превърнала в едноличен режим. \r\n*** \r\nВсяка една от двете страни изпитва намесата от страна на САЩ. Политическата власт в Турция обаче следва по принцип различно поведение; независимо от общите сходни черти на тези два случая. \r\nУправлението на президента Реджеп Тайип Ердоган и неговата Партия на справедливостта и развитието (ПСР) се намесва във вътрешните работи на Сирия; и то заедно със САЩ. Противопоставя се на тамошния президент Башар Асад; реално се сражава на терен в Сирия. \r\nСъщата тази власт шумно се противопоставя на намесата на САЩ във вътрешните работи на Венецуела с лозунгите: „Действия срещу законно избран президент!”, „Не на империалистическата намеса във Венецуела!”. \r\nТова противоречие веднага е направило впечатление на един от лидерите на Добрата партия – проф. Юмит Йоздаг. Ето какво е неговото мнение:  \r\n„Говорителят на ПСР Йомер Челик  заявява: „Никоя държава не може да назначава президента на друга държава.”. Много е прав. Добре, г-н Йомер Челик, а вие защо се опитвате да назначите друг президент на мястото на сегашния държавен глава в Сирия Башар Асад? Защо създавате една нова „национална” армия, която да замени сегашната официална сирийска армия?”. \r\n*** \r\nПоследната хумористична констатация на тема бързо променящата се външна политика на управлението на Ердоган/ПСР е следната: \r\n„След известно време „Кръвният брат Асад” се превърна в „Предателят Асад”. Да си пожелаем, че пак след известно време „Мадуро” няма да се превърне в „Мадара” (буквален превод – „Кофти човек”; а може да се подразбира и така – „Досегашният приятел, изпаднал в кофти положение” – бел. на „Фокус”)!”.  Иран продължава да изпълнява задълженията си по подписаната през 2015 година ядрена сделка въпреки излизането на САЩ от споразумението, заяви директорът на ЦРУ Джина Хаспел във вторник, цитирана от  електронното издание Daily Star Lebanon . \r\n„В момента технически те изпълняват“ Съвместния всеобхватен план за действие (СВПД), призна тя пред сенатската комисия за разузнаване. \r\n„Мисля, че според най-прясната информация, иранците обмислят да предприемат стъпки за намаляване на придържането към СВПД, тъй като се стремят да окажат натиск върху европейците, чрез който се надяват да получат инвестиционни и търговски облаги“, обясни Хаспел. \r\n„Те правят някои приготовления, които биха увеличили способността им да направят крачка назад, ако вземат това решение“, отбеляза тя. „Но ние виждаме, че те го разискват помежду си, защото не успяха да реализират икономическите ползи, на които се надяваха от сделката“. \r\nСъединените щати се оттеглиха от СВПД на 8 май 2018 г., след като президентът Доналд Тръмп заключи, че тя не отговаря на американски интереси. Администрацията във Вашингтон твърди, че средствата от търговията ще отидат за финансиране на регионалните военни дейности на Иран и няма гаранция, че Техеран няма да възобнови развитието на ядрените оръжия след изтичането на споразумението. \r\nОттогава Вашингтон възстанови тежките санкции, които бяха въведени преди сключването на договора. \r\nОстаналите пет страни, подписали СВПД - Великобритания, Китай, Франция, Германия и Русия - се дистанцираха от решението на Тръмп и подкрепиха продължаването на търговския ангажимент с Техеран. \r\nНо тъй като редица европейски компании се оказаха под натиск от американските санкции, тези страни подкрепиха усилията на ЕС за създаване на специална платежна система в опит да продължат търговските и бизнес връзки с Иран.", "date": "2019.01.30", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/01/30/2617723/predstoyashti-sabitiya-v-stranata-za-30-yanuari-agentsiya-fokus.html", "text": "*** \r\nОт 09.00 часа започва редовното пленарно заседание на Народното събрание. \r\n*** \r\nОт 10.00 часа започва седмичното заседание на Министерския съвет. \r\n*** \r\nМинистърът на имиграцията и интеграцията на Кралство Дания Ингер Стьойберг ще бъде на посещение в България. Двамата с министър Младен Маринов ще посетят ГКПП „Капитан Андреево“. Програмата на работното посещение включва презентация на ГД „Гранична полиция“ в 09.00 часа. От 10.00 часа е предвидено посещение Тристранния контактен център - Капитан Андреево. В 10.30 часа е отпътуването за зелената граница с Турция. След връщането на ГКПП „Капитан Андреево“, около 12.00 часа е предвиден брифинг на двамата министри. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Юлиян Т., Христо С. и др., на които са повдигнати обвинения за образуване и ръководене на организирана престъпна група. \r\n*** \r\nОт 09.30 часа 6-и състав на Специализирания наказателен съд ще заседава по делото срещу Емил М., Мартин Д. и др., на които са повдигнати обвинения за образуване и ръководене на организирана престъпна група. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Юлиян Т., Христо С. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа в централата на БСП Елена Йончева ще  даде пресконференция, на която ще представи разследването си  за корупция в Министерски съвет. \r\n*** \r\nОт 10.00 часа в зали 8 и 9 на НДК със събитието „Иницииране на партньорства“ ще започне програма „Културно предприемачество, наследство и сътрудничество“.  \r\n*** \r\nОт 10.00 часа в Националния пресклуб на БТА, Фондация „Състрадание Алцхаймер България” ще представи пилотно социологическо проучване на потребностите на хората с деменция и техните близки. \r\n*** \r\nОт 10.00 часа в зал 8 и 9 на НДК ще се състои събитието „Иницииране на партньорства”, организирано от Министерство на културата. Целта на събитието е установяване на работни контакти и подготовка на партньорски проекти за кандидатстване по Програма „Културно предприемачество, наследство и сътрудничество“. Работният език е английски.  \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 18-и състав на Специализирания наказателен съд ще заседава по делото срещу Любомир С., Веселин К. и Мартин Д., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 2-ри състав на Специализирания наказателен съд ще заседава по делото срещу Пламен А. и Любка Д., на които са повдигнати обвинения за съставяне на официален документ с невярно съдържание. \r\n*** \r\nОт 10.30 часа в офиса на TELUS International (ул. „Алабин“ 1) TELUS International ще представи резултатите от националното представително проучване, извършено в сътрудничество с Gemius България, което цели да провери нагласите на младежите и родителите относно първата работа. \r\nС официалното представяне на резултатите стартира и информационната кампания „Моята първа работа има значение“, която ще има за цел да подчертава важността в избора на първа трудова заетост, процесите по сключване на трудов договор и т.н.  \r\n*** \r\nОт 10.30 часа 20-и състав на Специализирания наказателен съд ще заседава по делото срещу Георги Р., на когото е повдигнато обвинение за участие в ръководство на организирана престъпна група. \r\n*** \r\nОт 11.00 часа в Националния пресклуб на БТА ще бъде представена модна къща „Блинк“ с дизайнер Радослава Лазарова. По време на пресконференцията Радослава Лазарова ще представи уникални авторски дантели, изработвани по специална технология. Ще бъде показано ревю с избрани рокли от колекция Womanity Prom 2019. \r\n*** \r\nОт 12.00 часа в Националния пресклуб на БТА ще се проведе пресконференция на Българската федерация по спелеология, Българският туристически съюз, Българското пещерно дружество и Балканският спелеоложки съюз по повод 90 години организирано пещерно дело в България. \r\n*** \r\nОт 13.00 часа в ще се проведе заседание на Прокурорската колегия на ВСС.  \r\n*** \r\nОт 13.30 часа 4-ти състав на Специализирания наказателен съд ще заседава по делото срещу Симеон Д., Иво П. и др., на които са повдигнати обвинения за престъпление по служба. \r\n*** \r\nОт 13.30 часа 10-и състав на Специализирания наказателен съд ще заседава по делото срещу Благовест М., Георги А. и др., на които са повдигнати обвинения за образуване и ръководене на организирана престъпна група. \r\n*** \r\nОт 17.30 часа в зала 4 на НДК Васил Лазаров ще представи книгата си „Тройната нишка”.  \r\n*** \r\nОт 17.30 часа в Литературен клуб „Перото”, ПП „Движение Да България” организира политически дебат. Събитието е от затворен тип. \r\n*** \r\nОт 18.00 часа в зала „Тържествена“ на Централния военен клуб, Посолство на Република Турция в България и Дирекция за турците в чужбина и родствените общности (YTB) ще представят програма „Турски стипендии“. \r\n*** \r\nОт 18.00 часа в Национална галерия „Двореца“ ще бъде открита изложба  с дарения в периода 2015 – 2018 г.  \r\n*** \r\nОт 18.30 часа в Литературния клуб на Столичната библиотека ще се проведе първото за годината събитие от поредицата „Преводач на месеца“. Гост ще бъде поетът и преводач Хайри Хамдан. \r\n*** \r\nОт 19.00 часа в клуб Перото (НДК), ще се състои заключителен дебат на кандидатите на „Да, България!“ за определяне на кандидатите на Движението за евродепутати в единната листа на Демократична България за изборите за Европейски парламент през 2019 г. озаглавен „България в Европейския съюз – роля и гарантиране на националния интерес“. \r\n*** \r\nОт 14.00 часа в Спортна зала „Младост“ ще се проведе мач от 14-ия кръг от националната Суперлига по волейбол-мъже. \r\n*** \r\nОт 18.00 часа в галерия „Неси“ ще бъде открита изложба живопис и графика на Красимир Зинин. \r\n*** \r\nОт 18.30 часа в Спортна зала „Младост“ ще се проведе първи четвъртфинален мач от европейския клубен турнир по волейбол-мъже за купата на CEV между отборите на „Нефтохимик 2010“(Бургас)  и „Олимпиакос“ (Пирея). \r\n*** \r\nОт 11.00 часа началникът на ДНСК арх. Иван Несторов ще обобщи резултатите от проверката на нов обект в к.к. „Св. Св. Константин и Елена“. Брифингът ще се състои в сградата на РДНСК – Североизточен район (бул. „Цар Освободител“ № 76Г). \r\n*** \r\nОт 13.00 ч. в офиса на Морски клуб „Приятели на морето\" на ул. „Сава Радулов\" 14 ще проведе пресконференция във връзка със стартирането на проект „Живият свят на Черно море\". \r\n*** \r\nОт 11.00 часа пред паметника на Стефан Стамболов на Самоводската чаршия ще започнат честванията по случай 165 години от рождението на бележития великотърновец и министър-председател на България в периода 1887 - 1894 г.   \r\n***  \r\nОт 19.00 часа в Клуб 7 ще се проведе представяне на книгата - \"Босоногата кралица\" на Йорданка Благоева.   \r\n***  \r\nОт 19.00 часа в Клуб „ТАМ“ ще бъде представена самостоятелна изложба на Вера Гжеш. \r\n***  \r\nОт 10.00 часа в ПГЛПИ „Атанас Буров“ ще бъдат отбелязани 144 години от рождението на Атанас Буров:- ритуал по поднасяне на венци и цветя. \r\n*** \r\nОт 18.30 часа в зала 4 на Младежкия център ще се проведе музикална среща за млади хора с интерес към музиката. \r\n*** \r\nОт 10.30 часа в Дневния център за стари хора ще се проведе приемна на Комисията за защита от дискриминация (КЗД). \r\n*** \r\nОт 10.00 часа в заседателната зала на Община Кюстендил ще бъде поставен финалът на дейностите по проект „Обновяване на административната сграда на Областна дирекция на МВР“.  \r\n*** \r\nВ 14.00 часа в зала „Струма“ на Областна администрация - Перник, ще се проведе първото заседание за тази година на Областния обществен съвет за противодействие на корупцията и организираната престъпност.  \r\n*** \r\nОт 09.30 часа в Зала 2 на Окръжен съд ще се гледа делото на подсъдимия Ивелин А., животновъд, срещу когото е повдигнато обвинение за умишлено убийство по особено мъчителен начин за убития и с особена жестокост. \r\n*** \r\nОт 13.30 часа в пресклуба на БТА в Пловдив ще се състои пресконференция на ПП АБВ.  \r\n*** \r\nОт 13.00 часа Общински съвет – Смолян ще проведе първото си заседание за годината. \r\n***    \r\nОт 11.00 часа  в зала 119 в сградата на общината ще се състои пресконференция по повод предстоящата сесия на Общински съвет.  \r\n*** \r\nОт 13.30 часа в Регионалния пресклуб на БТА ще започне пресконференция на Държавна опера Стара Загора. \r\n***   \r\nОт 11.00 часа в пресцентъра в Областна администрация директорите на дирекциите „Бюро по труда”, „Инспекция по труда” и „Социално подпомагане” в Търговище ще дадат съвместна пресконференция . \r\n*** \r\nОт 11.00 часа в конферентната зала на Окръжен съд – Шумен ще се състои пресконференция по проект „Прозрачен, достъпен и независим съд с високо обществено доверие“.", "date": "2019.01.30", "title": "Предстоящи събития в страната за 30 януари (Агенция „Фокус“)"}
{"url": "http://www.focus-news.net/news/2019/01/30/2617725/komentari-sled-dvugodishniya-otchet-na-prezidenta-rumen-radev-obzor.html", "text": "В началото на седмицата президентът Румен Радев и вицепрезидентът Илияна Йотова отчетоха свършеното от тях през втората година от мандата им. Държавният глава предложи радикална промяна на политическата среда и на стила на управление.  Радев съобщи още, че ще формира Съвет за стратегическо развитие на България, в който ще участват интелектуалци и висококвалифицирани професионалисти, а вицепрезидентът Илияна Йотова открои като приоритети в работата си запазването, развитието и разпространението на българския език и създаването на предпоставки за връщането на българите от чужбина. Ден след това последваха коментари от страна на политиците. Интерес сред тях предизвика и мнението на президента за евентуални предсрочни избори, че  „Въпросът за предсрочните избори вече не е дали, а кога“. Председателят на парламента Цвета Караянчева  заяви, че няма условия за предсрочни парламентарни избори. Тя подчерта, че държава е стабилна,  парламентът има подкрепата на своите европартньори и се отчита ръст на икономиката и ниска безработица.Караянчева определи речта на президента като мрачна, песимистична, очерняща и унижаваща България. Тя покани държавния глава Румен Радев в Народното събрание, за да разбере как работи парламентът. Председателят на Народното събрание подчерта, че всички закони, които парламентът приема, минават обществено обсъждане. По думите ѝ те са в полза на българския гражданин. Според нея те имат оценка за въздействие и съответните мотиви. Караянчева заяви, че твърденията на Радев за това, че се приемат лобистки закони са неаргуметирани. Тя подчерта, че парламентът е най-прозрачната институция в България, а ниският ѝ рейтинг се дължи на факта, че се дава възможност на българските граждани да знаят какво правят техните народни представители и се обърна към президента: „Ако ви е отеснял костюмът на президент, направете си партия и спечелете изборите, за да станете премиер и да вземате важни решения“.  Лидерът на БСП Корнелия Нинова  заяви, че споделя мнението на държавния глава за предсрочни избори. По думите й те са наложителни и неизбежни. Нинова определи президента Румен Радев през изминалите две години с три думи:  последователен, съдържателен и перспективен. Според нея президентът е последователен, защото за този период не е изневерил на нито една от дадените думи; съдържателен, защото е запълнил тези думи с работа и с действия и перспективен, защото не само е критикувал управляващите, но е давал и решения. Тя изрази убедеността си, че в съвета към президентската институция държавният глава ще събере умни и способни хора, които ще търсят изход от ситуацията. Нинова  обърна внимание, че най- важното в предизборната му кампания и изобщо в работата му като президент е била борбата с корупцията, защитата на свободите и на гражданските права и социалната тема.  По думите й всички броят, че президентът е направил 12 пъти вето и виждат в това война с изпълнителната и законодателната власт, а  според нея той просто превърнал думите си в действия.  \r\nОтчета на държавния глава коментираха за „Фокус“ и водещи политолози и социолози.  Политологът доц. Даниел Смилов  коментира, че популизмът в речта на президента показва безотговорност, тъй като създава грешни очаквания в обществото. Според него прокламирането на край на парламентарната република и радикална реформа към президентска създава илюзията, че е сбъркан целият модел, а не конкретни политики на правителството. Социологът Кольо Колев   коментира, че позициите на президента Румен Радев вече са нанесли удар върху управляващите. Кольо Колев добави, че това е началото на края на управлението и до голяма степен всичко зависи от резултатите на европейските избори. Според него държавният глава няма да отстъпи функциите и длъжността си. \r\nДеница КИТАНОВА", "date": "2019.01.30", "title": "Коментари след двугодишния отчет на президента Румен Радев (ОБЗОР)"}
{"url": "http://www.focus-news.net/news/2019/01/30/2618157/a1-on-makedoniya-izvanredna-sreshta-na-liderite-na-koalitsiyata-v-kosovo-po-povod-nesaglasieto-mezhdu-haradinay-i-veseli.html", "text": "Лидерите на най-големите партии от управляващата коалиция в Косово, премиерът Рамуш Харадинай от „Алианса за бъдещето на Косово“ (ААК), председателят на парламента Кадри Весели от „Демократическата партия на Косово“ (ПДК) и вицепремиерите Фатмир Лимай от „Социалдемократическата инициатива – НИСМА“ и Беджет Пацоли от „Алианса за Ново Косово“ (АКР) се сърбаха късно вечерта в сряда на извънредно съвещание  в премиерския кабинет, предава  македонският портал „А1 Он“ . \r\nСпоред неназовани партийни източници, срещата е свикана по повод последните несъгласия между премиера и председателя на парламента около 100-процентовите мита върху сръбските стоки, а медиите в Прищина коментират, че от нейния изход зависи съдбата на правителството на Харадинай. \r\nВесели, който в началото твърдеше, че тъкмо той настоявал за въвеждането на търговска блокада срещу Сърбия, сега предлага нейното прекратяване за 120 дни, с цел, както заяви той, да се удовлетворят исканията на САЩ и ЕС. Министър-председателят отхвърли искането и обяви, че остава на позицията, че Сърбия не е изпълнила нито едно от условията за премахване на 100-процентовата ставка и че тя ще остане в сила, докато Белград не признае независимостта на Косово. \r\nЗа премахване на митата настоява и президентът на страната и бивш лидер на ПДК Хашим Тачи, който смята, че това е необходимо, за да се деблокират преговорите между Белград и Прищина, които бяха прекъснати миналия ноември, след като правителството на Харадинай взе въпросното решение. \r\nПревод и редакция:", "date": "2019.01.30", "title": "„А1 Он“ (Македония): Извънредна среща на лидерите на коалицията в Косово по повод несъгласието между Харадинай и Весели"}
{"url": "http://www.focus-news.net/news/2019/01/30/2617728/nezavisimaya-gazeta-teroristi-mogat-da-vlyazat-v-rusiya-bez-vizi.html", "text": "Изявление на заместник-министъра на вътрешните работи Игор Зубов показва, че ведомството е загрижено за концентрацията на терористи в североизточните райони на Афганистан близо до таджикската граница, като има заплаха от навлизането им в Таджикистан и след това в Русия. Всъщност преместването на джихадисти от Таджикистан в Руската федерация не представлява особена трудност. С тази разлика, че гражданите на Киргизстан и Казахстан имат право да пресичат руската граница с вътрешните си паспорти, а гражданите на Таджикистан (и Узбекистан) се нуждаят от чуждестранен паспорт. Няма визов режим между републиките от Централна Азия и Руската федерация, пише в.  Независимая газета . \r\nВъзможността за навлизане на терористи през бившите съветски републики от Централна Азия всъщност е неограничена. Като се започне от факта, че границите между Киргизстан и Казахстан и Казахстан и Русия на практика не се охраняват. Ефимерната бариера за неразрешено влизане в страната са граничните и митническите пунктове. Разбира се, ако човек от негроидната раса представи на руския граничар узбекски и таджикски паспорт, той най-вероятно ще реагира на това. Проблемът обаче е, че членове на ислямистки групировки се оказват граждани на страните от Централна Азия, които са в ОНД. \r\nОт централноазиатските републики до Русия може да се достигне по суша с автомобилен или железопътен транспорт, по въздух и по море (Каспийско море). В региона на Централна Азия и на територията на Русия терористите получават подкрепа от съществуващите тук ислямистки организации. \r\nСпирането на нарушители, които искат да влязат на територията на Руската федерация е много трудно. Според статистиката на министерството на вътрешните работи, само от януари до септември 2018 г. в Русия са пристигнали на работа и официално са регистрирани 1,745 милиона граждани на Таджикистан и 1,573 милиона граждани на Узбекистан. Общият брой на регистрираните за януари - ноември 2018 г. в миграционните регистри е в размер на 16 488 916, за същия период на 2017 г. - 14 590 229. Превод и редакция : Калоян Пенков", "date": "2019.01.30", "title": "Независимая Газета: Терористи могат да влязат в Русия без визи"}
{"url": "http://www.focus-news.net/news/2019/01/30/2617724/kathimerini-otnosheniyata-s-turtsiya-tryabva-da-se-osnovavat-na-spazvaneto-na-mezhdunarodnoto-pravo.html", "text": "Отношенията между Гърция и Турция трябва да се основават на зачитането на международното право, заяви премиерът Алексис Ципрас в изявления по време на петата среща на върха на страните от Южна Европа в Никозия, пише гръцкият вестник  Kathimerini . \r\nСъбирането на лидери от Франция, Италия, Испания, Португалия, Кипър, Гърция и Малта ще се съсредоточи върху миграцията и други регионални въпроси. \r\n„Всичките седем са съгласни, че отношенията на всяка отделна страна и ЕС с Турция трябва да се основават на взаимно уважение и зачитане на международното право“, каза Ципрас. \r\nЦипрас планира да пътува до Истанбул на 5 февруари за среща с турския президент Реджеп Тайип Ердоган. \r\nКоментирайки кипърския въпрос, той отново потвърди позицията на Гърция за приложимо решение за острова, без окупационни армии. \r\n„Това решение трябва да бъде в полза на всички кипърци - кипърски гърци и кипърски турци“, добави той. Превод и редакция : Калоян Пенков", "date": "2019.01.30", "title": "Kathimerini: Отношенията с Турция трябва да се основават на спазването на международното право"}
{"url": "http://www.focus-news.net/news/2019/01/30/2617729/balgariya-varvi-uvereno-po-patya-kam-evroto-obzor.html", "text": "България върви уверено по пътя към еврото и сътрудничеството с българските власти се движи по план. Това обяви  Валдис Домбровскис , заместник-председател на Европейската комисия, отговарящ за еврото и социалния диалог, който бе специален гост на 13-ата среща на бизнеса с правителството. Фокус на форума бе именно пътят на страната ни към еврозоната и какви ще са ефектите върху икономиката ни. В речта си Валдис Домбровскис обърна внимание, че вече 20 години еврото е силна, стабилна и много удобна за ползване валута, благодарение на ясните правила и институциите, които я контролират. По думите му фактът, че от 11 държави в началото еврото вече се използва в 19 страни и има още, които чакат да се присъединят към зоната, говори за това колко са големи ползите от стабилността и ползването на тази валута. Той пожела успех на България по пътя към приемането на еврото, но отбеляза, че предстои още доста работа в страната ни за разясняване на ползите от присъединяването към еврозоната. „Над 340 милиона европейци работят с еврото. Ако искаме силно евро в чужбина, трябва да сме силни у дома“, каза още той.  Премиерът Бойко Борисов  от своя страна наблегна на това, че въвеждането на еврото ще дисциплинира банковия сектор у нас и ще гарантира, че няма да се стига до ситуации, като тази с КТБ. Сред предимствата от въвеждането на еврото той отчете по-ниските лихви по кредитите, стабилната банкова система и това, че при финансова криза има кой да помогне на съответната държава. По думите му пътят към еврото означава дисциплина, сигурност и прозрачност, а това не се харесва на всички и затова често се появяват и критици на въвеждането му. „Кои се плашат от въвеждането на еврото и защо? Защото в Банковия съюз нито централните банки, нито банките в съответната държава могат да си позволяват волности. Защо ни е страх тогава да дисциплинираме този сектор? Той е толкова важен за всеки един от нас. Целта е, ако някой собственик на банка я доведе до фалит, не данъкоплатците да платят и хората да си изгубят парите, а той да понесе своята отговорност и той да я платят“, посочи Борисов. Според него показателите на страната ни са едни от малкото в Европа, които показват дисциплина. По думите му в сравнение с 2014 г. данъчните приходи тази година са с 50% повече. „Това означава много по-добра работа на приходните агенции и по-голяма прозрачност и по-добра работа на системите“, посочи той. „Външният дълг през 2019 г. ще бъде 18.6% и ще се наредим до държавите с най-нисък дълг в Европа“, отбеляза Борисов. Той допълни, че средната работна заплата в страната в сравнение с 2014г. е нараснала с 47.5%. „БВП е нараснал в сравнение с 2014г. с близо 40%. Рекордни са приходите от туризъм“, заяви още премиерът, като отчете и повишение на инвестициите в страната. Министър Владислав Горанов  коментира, че еврото не е „сребърен куршум“ за българската икономика, но е добра основа за много по-ускорено икономическо развитие. По думите му няма причина да не се бърза да не се присъединим към една от най-мощните икономически инфраструктури и нито една от мерките, които правителството предприема в тази насока, няма да бъде против интереса на българското общество. „В момента, в който успеем да включим българския лев в ERM2, нещата ще станат необратими“, отбеляза Горанов. „Живеех с мисълта и усещането, че в системните партии има почти 100% консенсус, наскоро за съжаление чух гласове от основната опозиционна партия, че не би трябвало да бързаме. Няма нито една смислена причина за държава с фиксиран валутен курс да не бърза да се включи в една от най-мощните икономически инфраструктури“, подчерта финансовият министър.  Управителят на БНБ Димитър Радев  отбеляза, че БНБ е фокусирана върху работния процес по присъединяването на България към ERM II, който значително изпреварва публичния дебат по темата. Той увери, че България ще се присъедини към еврозоната със същия обменен курс към еврото, какъвто е в момента фиксираният в закона. Радев посочи, че присъединяването към чакалнята на еврозоната ще има позитивен ефект върху икономиката ни и ще повиши кредитния рейтинг на страната. \r\nВесела АЛЕКСАНДРОВА", "date": "2019.01.30", "title": "България върви уверено по пътя към еврото (ОБЗОР)"}
{"url": "http://www.focus-news.net/news/2019/01/30/2618160/morning-star-dezertyori-ot-venetsuelskata-armiya-poiskaha-ot-sasht-da-gi-vaorazhi.html", "text": "Дезертьори от венецуелската армия призоваха САЩ и техните десни латиноамерикански съюзници да им предоставят оръжия, които да използват срещу демократично избраното правителство, пише електронното издание на радикално лявото  британско издание Morning Star . \r\nДвама бивши войници, пише изданието, които говориха във вторник с репортер от американският корпоративен медиен гигант CNN на неизвестно място, заявиха, че искат да въоръжат други дезертьори вътре в страната, които подкрепят самоназначилия се за „временен“ президент Хуан Гуайдо. \r\n„Като венецуелски войници отправяме искане към САЩ да ни подкрепят, в логистичен план, с комуникации, с оръжия, за да можем да реализираме венесуелската свобода“, каза бившият лейтенант Карлос Гилен Мартинес. \r\n„Ние не казваме, че се нуждаем само от подкрепата на САЩ“, добави бившият лейтенант Джошуа Идалго Азуае, „но също така и от тази на Бразилия, Колумбия, Перу, всички братски държави, които са против тази диктатура“. \r\nПо-късно в интервюто, отбелязва вестникът, като посочва, че това не отговаря на възгледите на обикновените венецуелски граждани, двамата войници подчертаха, че не искат „чуждо правителство да нахлуе в страната ни“. \r\n„Ако имаме нужда от нахлуване, то трябва да бъде от венецуелски войници, които наистина искат да освободят Венецуела“, подчерта Азуае. \r\nВърховният съд на Венецуела издаде забрана за пътуване срещу Гуайдо и се опита да замрази банковите му сметки. \r\n„След решението, г-н Гуайдо - който се издигна от политическа неизвестност до международна знаменитост, след като вицепрезидентът на САЩ Майк Пенс го помаза за президент миналата седмица – „туитна“ на своите поддръжници да излязат на улицата“, продължава „Морнинг Стар“. \r\n„Американският съветник по националната сигурност Джон Болтън – ястреб, заяви пред ужасно дясната Fox News, че администрацията на Тръмп работи с големи корпорации, за да се заеме с петрола на Венецуела“, отбелязва изданието. \r\n„Сега разговаряме с големи американски компании… мисля, че се опитваме да стигнем до същия краен резултат тук. \r\n„Това ще направи голяма разлика за Съединените щати икономически, ако можем да накараме американските петролни компании наистина да инвестират и да разработят петролните възможности във Венецуела“. \r\n„Туитът“ на президента, пише радикално левият вестник, гласи: „[Президентът Николас] Мадуро е готов да преговаря с опозицията във Венецуела след санкциите на САЩ и прекъсването на приходите от петрол. \r\n„Гуайдо е обект на нападение от Върховния съд на Венецуела. Днес се очаква масов протест. Американците не трябва да пътуват до Венецуела до следващо нареждане“. \r\nПревод и редакция:", "date": "2019.01.30", "title": "Morning Star: Дезертьори от венецуелската армия поискаха от САЩ да ги въоръжи"}
{"url": "http://www.focus-news.net/news/2019/01/30/2617730/mon-shte-investira-76-mln-lv-za-17-natsionalni-programi-za-modernizatsiya-na-obrazovanieto-obzor.html", "text": "Министерството на образованието и науката ще инвестира 76 млн. лв. за 17 Национални програми за модернизация на образованието. Това стана ясно при представяне на проектите по време на пресконференция. Четири от програмите са изцяло нови - „Мотивирани учители“, „ИТ фирми в училища и учители в ИТ фирми“, „Иновации в действие“ и „Подпомагане на общините за реализиране на дейности за образователна десегрегация“. Останалите са продължение на досегашните политики на МОН, като в някои от тях са предвидени средства за финансиране на нови дейности. Програмите ще подпомогнат процеса на модернизиране на българското образование през тази година чрез мотивиране на учители, прилагане на иновативни методи на преподаване и организация на учебния процес, ранно кариерно ориентиране и отваряне на училищата към други институции.  Зам.-министърът на образованието Таня Михайлова обясни, че основната амбиция на проектите е те да подпомогнат модернизацията на българското образование. „Средствата, които се отпускат са от Държавния бюджет за 2019 г. - близо 76 млн. лв.“, обясни тя.  Предстои проектите да бъдат предложен за обществено обсъждане.  Пилотната програма  Мотивирани учители“  е насочена към преодоляване на недостига на учители по математика, физика и астрономия, информатика и информационни технологии. За реализирането й се отпускат 1,7 милиона лева. „Предвижда се да бъдат обучени 100 специалисти в тези области за придобиване на педагогическа правоспособност. 100 действащи преподаватели ще получат допълнителна квалификация за учители по математика, физика, информатика, природни науки в основното образование, информационни технологии, чужд език и религия“, заяви заместник-министър Михайлова. Тя посочи, че по един от модулите на програмата ще бъде сформиран „корпус“ от 80 педагози, които да бъдат изпращани в училища с концентрация на ученици с обучителни затруднения. Целта е да споделят опит с колегите си и да помогнат за постигане на по-добри резултати.  \r\nЗам.-министър Михайлова заяви, че по Национална програма  Квалификация“  фокусът на тазгодишните обучение ще бъде върху развиване на уменията за иновативност, новаторство, лидерство, образование и цифрови технологии и образователни изследвания. 1 000 000 лева са осигурени за възможности за стажове на учители в IT фирми и за ранно кариерно ориентиране на ученици от 1 до 10 клас в областта на информационните технологии. По програмата  „IT фирми в училища и учители в IT фирми”  представители на бизнеса ще могат да се включват в обучението по определени теми и уроци, както и да провеждат семинари за популяризиране на технологиите сред децата. В същото време учителите ще могат да преминават кратки стажове в IT компании, да се включват в техни проекти и така да повишават познанията и квалификацията си.  \r\nНовата програмата  „Иновации в действие“  е с бюджет над 1,5 милиона лева. Чрез нея иновативните училища ще могат да обменят опит помежду си, както и с такива, които желаят да станат иновативни. Очаква се да се включат 580 училища. Всяко ще трябва да определи група от осем учители и ученици, които да демонстрират иновацията си в партньорското училище. По програмата ще бъде създадена платформа за популяризиране на иновациите чрез съвместен продукт на училищата-партньори - презентации, видеофилми, книжни издания, електронни уроци и др.  \r\nНационалната програма  „Заедно с грижа за ученика“  ще даде възможност за  плавен преход между детската градина и първи клас и между началния и прогимназиалния етап на основно образование. По нея ще се подпомага екипната работа по планиране и провеждане на съвместни уроци между началните и прогимназиалните учители, както и подготовката на материали, улесняващи прехода от детската градина в училище и от IV към V клас. По програма  „Осигуряване на съвременна образователна среда“ , по която са планирани средства за провеждането на изнесени уроци освен в музеите, и в други културни институции – театри, галерии, както и посещения на музикални събития. Заместник-министър Таня Михайлова отбеляза, че с бюджетът на програмата - 2 млн. лв., ще се оборудват лаборатории за експериментална работа по природни науки. През тази година ще бъдат отпуснати средства за модернизация на материалната база, специализирано оборудване и дидактически средства за терапия и рехабилитация на деца в Центровете за специална образователна подкрепа. Увеличение на бюджета има и по програмата за подготовка и за провеждане на ученическите олимпиади и състезания – 3 200 000 лева. В подготовката на учениците вече ще могат да се включват представители на университетите и БАН. Ще се финансира и ново национално състезание по финансова математика. Министерството на образованието са: „Система за национално стандартизирано външно оценяване“ - 4 200 000 лв., „Ученически олимпиади и състезания“ - 3 200 00 лв., „Осигуряване на съвременна образователна среда“ - 7 380 000 лв., „Заедно в грижата на ученика“ - 1 000 000 лв., „Развитие на система за предучилищно образование“ - 200 000 лв., „Обучение ИТ-кариера“ - 770 000 лв., „Информационни и комуникационни технологии в система на предучилищно и училищно образование“ - 11 000 000 лв., „Квалификации“ - 850 000 лв., „Заедно за всяко дете“- 300 000 лв., „Оптимизация на вътрешната структура на персонала в институциите от системата за предучилищното образование“- 36 000 000 лв., „Създаване на достъпна архитектурна среда и сигурност в училище“ - 1 250 000 лв., „Роден език и култура зад граница“, 1 500 000 лв., „Без свободен час“- 250 000 лв. „Мотивирани учители“- 1 700 000 лв. „ИТ фирми в училища и училища и ИТ фирми“ - 1 000 000 лв., „Иновации в действие\" - 1 572 600 лв., „Подпомагане дейностите на общините за образователна десегрегация“- 1 000 000 лв. \r\nДаяна ДЮЛГЕРОВА", "date": "2019.01.30", "title": "МОН ще инвестира 76 млн. лв. за 17 Национални програми за модернизация на образованието (ОБЗОР)"}
{"url": "http://www.focus-news.net/news/2019/01/30/2617833/api-otpada-iziskvaneto-za-tezhkotovarni-kamioni-nad-12-tona-v-obshtina-dospat-da-se-dvizhat-bez-remarketa-i-poluremarketa.html", "text": "Отпада изискването за тежкотоварни камиони над 12 тона в община Доспат да се движат без ремаркета и полуремаркета. Това съобщиха от пресцентъра на  Агенция „Пътна инфраструктура“ . \r\nОстава забраната за преминаване на МПС над 12 тона с ремаркета и полуремаркета по път II-37 Батак - Доспат.", "date": "2019.01.30", "title": "АПИ: Отпада изискването за тежкотоварни камиони над 12 тона в община Доспат да се движат без ремаркета и полуремаркета"}
{"url": "http://www.focus-news.net/news/2019/01/30/2617727/tass-v-evropeyskiyat-parlament-zayaviha-che-ne-podkrepyat-prerazglezhdane-na-sporazumenieto-s-london.html", "text": "Европейският парламент не подкрепя преразглеждане или смекчаване на споразумението за излизане на Великобритания от ЕС. Това написа в Twitter, коментирайки гласуването в британския парламент, координаторът по Брекзит Ги Верхофстат, предава агенция  TACC . \r\n„Няма мнозинство в Европейския парламент за възобновяване на преговори или за смекчаване на споразумението за излизане, включително защитния механизъм на ирландската граница. Ние напълно подкрепяме Република Ирландия и Споразумението от Белфаст“, каза той. В същото време Верхофстат приветства желанието на британския парламент да се стреми към нормален изход на Великобритания от ЕС. \r\nСега британският премиер Тереза Мей ще се опита да спечели отстъпки от европейските чиновници. Ръководителят на кабинета обеща, че възнамерява да се върне в Брюксел, за да обсъди отново споразумението за условията на Брекзит, като вземе предвид желанията на британските депутати. Превод и редакция : Калоян Пенков", "date": "2019.01.30", "title": "ТАСС: В Европейският парламент заявиха, че не подкрепят преразглеждане на споразумението с Лондон"}
{"url": "http://www.focus-news.net/news/2019/01/30/2617731/izvestiya-iztrebiteli-vzeha-arktika-pod-kontrol.html", "text": "През 2019 г., тридесет години по-късно, министерството на отбраната ще възобнови патрулите във въздушното пространство около Северния полюс. Ще застъпят някои от най-бързите самолети в света, изтребителите МиГ-31БМ, съобщава в.  Известия . Те получиха прякора „Fox Hound“ заради уникалните си летателни характеристики. МиГ-31БМ развива скорост до 3 хил. км/ч и е в състояние да настигне всички съществуващи военни самолети. Ескадрили от Северния и Тихоокеанския флот ще работят в небето над Арктика, което ще позволи да се контролира целият регион. Според експерти, въздушният коридор над Арктика е особено важен, тъй като потенциален враг може да нанесе удари от тази посока в районите на Урал, Сибир и Централна Русия. \r\nОт министерството на отбраната съобщиха за  Известия , че до края на 2019 г. две ескадрили  МиГ-31БМ от Северния и Тихоокеанския флот ще поемат бойните задължения. През 2018 г. бяха проведени редица тактически учения за патрулиране над арктическата зона. Опитът за използването на тези самолети в региона се счита за успешен. По време на ученията екипажите са били във въздуха пет часа и повече, а също така е бил извършен полет на разстояние повече от 4 хиляди километра. По време на полета презареждането беше извършено във въздуха, без което не е възможно патрулиране над този пустинен район. \r\nПо време на дежурствата, пилотите са в непосредствена близост до самолета, в 15-минутна готовност за излитане. Изтребителите се издигат в небето, когато се получи сигнал за евентуално нарушение на въздушното пространство, например от разузнавателен самолет, съобщи военният експерт Дмитрий Болтенков. \r\nИзборът на МиГ-31 не е случаен - той е прехващач на далечни разстояния. Той е специално предназначен за охрана и защита на държавните граници и северните територии, каза за  Известия  генерал-майор Владимир Попов. \r\n„Характеристиките на този самолет му позволяват да изпълнява всякакви задачи в Арктическия регион“, казва експертът. „Понастоящем е важно да се затвори стратегическото северно направление за самолета на потенциалния враг, тъй като то все още може да се нарече най-малко прикрито. МиГ има и други предимства - този изтребител има добър потенциал за модернизация. \r\nМиГ-31,свръхзвуков изтребител за далечни разстояния, е първият съветски самолет, принадлежащ към четвърто поколение. Изтребителят-прехващач МиГ-31 е предназначен за прихващане на въздушни цели на всякакви височини по всяко време на деня при неблагоприятни метеорологични условия. Без презареждане изтребителят може да лети на разстояние до 3000 км. Височинният предел е 20,5 км. Средната продължителност на полета без зареждане е 3.3 часа. Група, състояща се от четири изтребители-прехващачи МиГ-31, е в състояние да контролира въздушното пространство по протежение на фронта от 800 до 900 км. Превод и редакция : Калоян Пенков", "date": "2019.01.30", "title": "Известия: Изтребители взеха Арктика под контрол"}
{"url": "http://www.focus-news.net/news/2019/01/30/2617733/vzglyad-voenni-eksperti-otseniha-vazmozhnostta-kitay-da-unishtozhava-amerikanski-samoletonosachi.html", "text": "Китай показа видеозапис, демонстриращ възможностите на най-новите си ракети. Освен това, в държавната китайска преса бяха публикувани редица статии, в които се твърди, че ракетите DongFeng-26 могат да поразят самолетоносач, пише в. ВЗГЛЯД . \r\nЗападните експерти обаче поставиха под съмнение способността на DF-26 да удари движещи се морски цели. Те отбелязаха, че нито във видеото, нито в статиите няма доказателства за такива възможности. \r\nСлед това китайското проправителствено издание „Global Times“ публикува нова статия, в която се появиха нови твърдения за способността на ракетата да унищожи самолетоносачите. По-специално е посочено, че DF-26 е оборудвана с четири „перки“ близо до носа на ракетата, което позволява да се промени траекторията на полета, за да удари движещ се обект. Подчертава се, че дизайнът на ракетата ще позволи да се коригира крайният етап от полета й, за да порази бавен самолетоносач. \r\nВъпросът дали Китай има ракети, способни да унищожават движещи, а не стационарни цели, е от ключово значение за евентуална военна конфронтация между Съединените щати и Китай. Основният ударен инструмент на американските въоръжени сили са самолетоносачите, почти неуязвими за всички видове военни заплахи, които съществуват днес. Балистичните ракети могат да бъдат насочени само към земя, а не към движещи се цели. Но ако Китай наистина разработи такива ракети, способни да работят върху движещи се обекти, това означава фундаментална промяна по отношение на защитата на територията на Китай срещу американска агресия. \r\nDF-26 е първата китайска балистична ракета, която е способна да достигне Гуам, който е стратегически важен остров за Пентагона. Превод и редакция : Калоян Пенков", "date": "2019.01.30", "title": "ВЗГЛЯД: Военни експерти оцениха възможността Китай да унищожава американски самолетоносачи"}
{"url": "http://www.focus-news.net/news/2019/01/30/2617726/kathimerini-nova-demokratsiya-zayavi-che-voennite-sa-izbrani-pristrastno-ot-komisiyata-za-vanshni-raboti-i-otbrana.html", "text": "Опозиционната „Нова демокрация“ обвини правителството в опит да постави въоръжените сили под контрола на „СИРИЗА“ чрез новите назначения от миналата седмица, съобщава в. Kathimerini. \r\n„След намесата си в съдебната система, независимите органи и публичната администрация правителството на „СИРИЗА“ продължава с пристрастните си назначения във въоръжените сили и предстоящите в полицията“, се казва в изявление на „Нова демокрация“. \r\nМиналият петък гръцката комисия за външни работи и отбрана (KYSEA), свикана от премиера Алексис Ципрас, обяви редица назначения във въоръжените сили, след като Евангелос Апостолакис напусна поста началник на Генералния щаб за да стане министър на отбраната. \r\nНапусналият главен командир на Гръцкия флот, заместник-адмирал Йоанис Павлопулос, заяви, че отстраняването му от поста не е било меритократично и направи паралел със ситуациите във Венецуела и Северна Корея.   Превод и редакция : Калоян Пенков", "date": "2019.01.30", "title": "Kathimerini: „Нова демокрация“ заяви, че военните са избрани пристрастно от комисията за външни работи и отбрана"}
{"url": "http://www.focus-news.net/news/2019/01/30/2617735/stolichna-obshtina-i-trite-nay-golemi-ag-bolnitsi-v-sofiya-startirat-parvata-savmestna-informatsionna-programa-za-bezplatni-pregledi-za-miomni-bolesti-obzor.html", "text": "В сградата на Столична община бе обявено началото на първата съвместна информационна кампания за безплатни прегледи на жени с миома на матката. Кампанията се провежда под егидата на Столична община и с личната подкрепа на кмета Йорданка Фандъкова. На откриването участваха ръководителите на трите лечебни заведения, в които ще се провеждат безплатните прегледи – д-р Гергана Коларова (I САГБАЛ „Св. София“), д-р Румен Велев (II САГБАЛ Шейново) и проф. д-р Иван Костов (СБАЛАГ „Майчин дом“).   \r\nЗаписванията за прегледи започват от 29 януари, а самите прегледи – веднага след края на грипната епидемия. Прегледите са насочени към жени с изразен рисков фактор – пациентки с поставена диагноза миома или вече претърпели лечение, както и такива, които са в рисковата група на нераждали жени на възраст между 35 и 40 години. Миомата е едно от най-често срещаните гинекологични заболявания. В трите най-големи АГ болници в София всяка 10 операция е поради миома, а при 400 жени на година се стига до отстраняване на матката. \r\nКметът на столицата Йорданка Фандъкова обясни, че Столична община е била първата община, започнала скринингови програми. „Личното ми убеждение, че превенцията и профилактиката са водещи, а жените заслужават да бъдат информирани и да получават помощ. Затова и в последните години Столична община организира и съфинансира поредица от скринингови кампании. В момента реализираме четири такива програми. Първата – организиран скрининг за рак на млечната жлеза. По-късно включихме и изследванията на щитовидната жлеза, изследванията за рак на простатата и през 2018 година подкрепихме изследванията за бял дроб заедно с Националната асоциация за превенция от белодробните заболявания. Затова за мен е изключително важно, че днес стартираме петата подред скринингова програма. Тя е първата за миомна болест. Мисля, че жените от нашия град заслужават първи да получат тази подкрепа, тази помощ“, обясни кметът на София. \r\nДиректорът на СБАЛАГ „Майчин дом“ проф. д-р Иван Костов обясни, че безплатните прегледи за миоми ще започнат след официалния край на грипната ваканция. „В момента тече грипна епидемия, така че болниците няма да могат веднага да стартират тези прегледи, ще изчакаме официалния край на грипната ваканция. Очакваме това да се случи на 5 февруари, в същия ден ще започнат тези прегледи“, обясни той. Професор д-р Иван Костов обясни, че идеята за скринингова програма в рамките на един месец се родила, защото се е установило, че най-честата причина за операции в акушеро-гинекологичната специалност е миомната болест.  \r\nДиректорът на Първа СБАЛАГ „Св. София“ д-р Гергана Коларова подчерта, че е важно кампанията за безплатни прегледи на жени с миома да достигне до повече хора и да бъде знак, че жените трябва да се преглеждат редовно. „Нека тази кампания да бъде насочена към жени, които страдат от миома и знаят, че я имат - вече са провели някаква форма на лечение и просто имат необходимост от следващия си профилактичен преглед или имат някакви репродуктивни смущения“, обясни д-р Коларова.  \r\nДиректорът на Втора СБАЛАГ „Шейново“ д-р Румен Велев обясни, че миомата е много често срещано заболяване и повече от 40% от жените имат това заболяване. „То е много многолико заболяване. Лечението е доста разнообразно. Пациентите трябва да знаят, че съвременната медицина разполага с много средства за лечение на миомната болест освен оперативните интервенции“, допълни той.  \r\nИнформация за прегледите в рамките на кампанията ще бъде качена на сайтовете на трите АГ болници. Записванията за безплатни прегледи вече са възможни чрез контактите на всяка от болниците, които участват в кампанията.  \r\nСБАЛАГ „Майчин дом“ – 02/ 917 24 42 \r\nI-ва САГБАЛ „Св. София“ – 02/447 02 76 \r\nII-ра САГБАЛ „Шейново“ – 02/965 94 70. \r\nТеодора ПАТРОНОВА", "date": "2019.01.30", "title": "Столична община и трите най-големи АГ болници в София стартират първата съвместна информационна програма за безплатни прегледи за миомни болести (ОБЗОР)"}
{"url": "http://www.focus-news.net/news/2019/01/30/2617737/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "През 2019 г., тридесет години по-късно, министерството на отбраната ще възобнови патрулите във въздушното пространство около Северния полюс. Ще застъпят някои от най-бързите самолети в света, изтребителите МиГ-31БМ, съобщава в.  Известия . Те получиха прякора „Fox Hound“ заради уникалните си летателни характеристики. МиГ-31БМ развива скорост до 3 хил. км/ч и е в състояние да настигне всички съществуващи военни самолети. Ескадрили от Северния и Тихоокеанския флот ще работят в небето над Арктика, което ще позволи да се контролира целият регион. Според експерти, въздушният коридор над Арктика е особено важен, тъй като потенциален враг може да нанесе удари от тази посока в районите на Урал, Сибир и Централна Русия. \r\nОт министерството на отбраната съобщиха за  Известия , че до края на 2019 г. две ескадрили  МиГ-31БМ от Северния и Тихоокеанския флот ще поемат бойните задължения. През 2018 г. бяха проведени редица тактически учения за патрулиране над арктическата зона. Опитът за използването на тези самолети в региона се счита за успешен. По време на ученията екипажите са били във въздуха пет часа и повече, а също така е бил извършен полет на разстояние повече от 4 хиляди километра. По време на полета презареждането беше извършено във въздуха, без което не е възможно патрулиране над този пустинен район. \r\nПо време на дежурствата, пилотите са в непосредствена близост до самолета, в 15-минутна готовност за излитане. Изтребителите се издигат в небето, когато се получи сигнал за евентуално нарушение на въздушното пространство, например от разузнавателен самолет, съобщи военният експерт Дмитрий Болтенков. \r\nИзборът на МиГ-31 не е случаен - той е прехващач на далечни разстояния. Той е специално предназначен за охрана и защита на държавните граници и северните територии, каза за  Известия  генерал-майор Владимир Попов. \r\n„Характеристиките на този самолет му позволяват да изпълнява всякакви задачи в Арктическия регион“, казва експертът. „Понастоящем е важно да се затвори стратегическото северно направление за самолета на потенциалния враг, тъй като то все още може да се нарече най-малко прикрито. МиГ има и други предимства - този изтребител има добър потенциал за модернизация. \r\nМиГ-31,свръхзвуков изтребител за далечни разстояния, е първият съветски самолет, принадлежащ към четвърто поколение. Изтребителят-прехващач МиГ-31 е предназначен за прихващане на въздушни цели на всякакви височини по всяко време на деня при неблагоприятни метеорологични условия. Без презареждане изтребителят може да лети на разстояние до 3000 км. Височинният предел е 20,5 км. Средната продължителност на полета без зареждане е 3.3 часа. Група, състояща се от четири изтребители-прехващачи МиГ-31, е в състояние да контролира въздушното пространство по протежение на фронта от 800 до 900 км. \r\n***  Изявление на заместник-министъра на вътрешните работи Игор Зубов показва, че ведомството е загрижено за концентрацията на терористи в североизточните райони на Афганистан близо до таджикската граница, като има заплаха от навлизането им в Таджикистан и след това в Русия. Всъщност преместването на джихадисти от Таджикистан в Руската федерация не представлява особена трудност. С тази разлика, че гражданите на Киргизстан и Казахстан имат право да пресичат руската граница с вътрешните си паспорти, а гражданите на Таджикистан (и Узбекистан) се нуждаят от чуждестранен паспорт. Няма визов режим между републиките от Централна Азия и Руската федерация, пише в.  Независимая газета . \r\nВъзможността за навлизане на терористи през бившите съветски републики от Централна Азия всъщност е неограничена. Като се започне от факта, че границите между Киргизстан и Казахстан и Казахстан и Русия на практика не се охраняват. Ефимерната бариера за неразрешено влизане в страната са граничните и митническите пунктове. Разбира се, ако човек от негроидната раса представи на руския граничар узбекски и таджикски паспорт, той най-вероятно ще реагира на това. Проблемът обаче е, че членове на ислямистки групировки се оказват граждани на страните от Централна Азия, които са в ОНД. \r\nОт централноазиатските републики до Русия може да се достигне по суша с автомобилен или железопътен транспорт, по въздух и по море (Каспийско море). В региона на Централна Азия и на територията на Русия терористите получават подкрепа от съществуващите тук ислямистки организации. \r\nСпирането на нарушители, които искат да влязат на територията на Руската федерация е много трудно. Според статистиката на министерството на вътрешните работи, само от януари до септември 2018 г. в Русия са пристигнали на работа и официално са регистрирани 1,745 милиона граждани на Таджикистан и 1,573 милиона граждани на Узбекистан. Общият брой на регистрираните за януари - ноември 2018 г. в миграционните регистри е в размер на 16 488 916, за същия период на 2017 г. - 14 590 229. \r\n***  Китай показа видеозапис, демонстриращ възможностите на най-новите си ракети. Освен това, в държавната китайска преса бяха публикувани редица статии, в които се твърди, че ракетите DongFeng-26 могат да поразят самолетоносач, пише в. ВЗГЛЯД . \r\nЗападните експерти обаче поставиха под съмнение способността на DF-26 да удари движещи се морски цели. Те отбелязаха, че нито във видеото, нито в статиите няма доказателства за такива възможности. \r\nСлед това китайското проправителствено издание „Global Times“ публикува нова статия, в която се появиха нови твърдения за способността на ракетата да унищожи самолетоносачите. По-специално е посочено, че DF-26 е оборудвана с четири „перки“ близо до носа на ракетата, което позволява да се промени траекторията на полета, за да удари движещ се обект. Подчертава се, че дизайнът на ракетата ще позволи да се коригира крайният етап от полета й, за да порази бавен самолетоносач. \r\nВъпросът дали Китай има ракети, способни да унищожават движещи, а не стационарни цели, е от ключово значение за евентуална военна конфронтация между Съединените щати и Китай. Основният ударен инструмент на американските въоръжени сили са самолетоносачите, почти неуязвими за всички видове военни заплахи, които съществуват днес. Балистичните ракети могат да бъдат насочени само към земя, а не към движещи се цели. Но ако Китай наистина разработи такива ракети, способни да работят върху движещи се обекти, това означава фундаментална промяна по отношение на защитата на територията на Китай срещу американска агресия. \r\nDF-26 е първата китайска балистична ракета, която е способна да достигне Гуам, който е стратегически важен остров за Пентагона.", "date": "2019.01.30", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/01/30/2617736/afp-sadat-zabrani-na-guaydo-da-napuska-venetsuela.html", "text": "Върховният съд във Венецуела възпрепятства лидера на опозицията Хуан Гуайдо да напусне страната и замрази банковите му сметки, съобщава  AFP . \r\nНа 35-годишният председател на Националното събрание „е забранено да напуска страната до края на разследването“, заяви президентът на висшия съд Маикел Морено. Превод и редакция : Калоян Пенков", "date": "2019.01.30", "title": "AFP: Съдът забрани на Гуайдо да напуска Венецуела"}
{"url": "http://www.focus-news.net/news/2019/01/30/2617741/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Тереза Мей е получи още един шанс да спаси сделката си за Брекзит, след като депутатите дадоха подкрепата си за последния й опит да осигури промени в Брюксел, съобщава в.  Independent . \r\nПредложението, одобрено от парламента, означава, че тя има задачата да се опита да убеди европейските политици да възобновят преговорите за сделката за Брекзит, в опит да пренапишат частта с омразния ирландски механизъм. \r\nНяколко минути след обявяването на резултата най-висшите европейски политици напълно отхвърлиха възможността за предоговаряне, поставяйки основата за голям сблъсък между Великобритания и ЕС. \r\nДжеръми Корбин най-накрая се съгласи да се срещне с Тереза Мей, за да обсъди идеи за това как страната трябва да продължи напред. \r\nДепутатите одобриха изменението, внесено от сър Греъм Брейди, с 317 гласа срещу 301, за да се приеме споразумението на Тереза Мей докато се намери алтернатива на механизма. \r\nСлед излизането на резултатите премиера заяви: „Преди две седмици този парламент категорично отхвърли предложението за споразумение за оттегляне, като само 202 членове гласуваха за“. \r\n„Тази вечер мнозинството от почетни членове заявиха, че ще подкрепят сделка с промени в защитния механизъм“. \r\n„Сега е ясно, че има курс, който може да осигури значително и устойчиво мнозинство в парламента за напускането на  ЕС със споразумение“. \r\nБившият министър на външните работи Борис Джонсън заяви, че ако ЕС не отвори отново споразумението за оттегляне, той ще подкрепи министър-председателя, ако избере„управляем Брекзит без сделка“. \r\nОтговорът от Брюксел беше незабавен. Говорителят на председателя на Европейския съвет Доналд Туск заяви, че „споразумението за оттегляне не е отворено за предоговаряне”, а главният преговарящ по Брекзит от страна на Европейския парламент, Ги Верхофстат, каза, че няма „мнозинство за отваряне“ на сделката. \r\nФренският президент Еманюел Макрон също заяви, че споразумението е „непредоговоряемо“, нещо, което се повтаря и от ирландското правителство: „Най-добрият начин да се гарантира правилното оттегляне е да се ратифицира сегашното споразумение“. \r\nАко Тереза Мей осигури някакви промени в сделката, тя ще я подложи на друго гласуване. Ако тя не направи това, тя трябва да се върне в Камарата на общините до 13 февруари, за да даде на депутатите още един шанс да предложат алтернативни мерки. \r\n***  Председателят на Европейския съвет, Доналд Туск, подкрепи усилията на проевропейските депутати да осуетят твърдия Брекзит по време на поредица от гласувания по последните планове на Тереза Мей, пише в.  Daily Express . Говорител на официалния представител на ЕС похвали „амбицията“, показана в Камарата на общините, за блокиране на Брекзит без сделка в отговор на хаоса в Уестминстър. Говорителят Доналд Туск заяви: „Ние приветстваме и споделяме амбицията на британския парламент да избегне сценарий без сделка.Продължаваме да настояваме правителството на Обединеното кралство да изясни своите намерения по отношение на следващите си стъпки възможно най-скоро“. \r\n„Споразумението за оттегляне е и остава най-добрият и единствен начин да се осигури правилно изтегляне на Обединеното кралство от Европейския съюз. Защитният механизъм е част от споразумението за оттегляне и то не е отворено за повторни преговори. Заключенията на Европейския съвет от декември са много ясни по този въпрос“. \r\n„Ще продължим подготовката си за всякакви възможности, включително сценарий без сделка. Ще продължим и процеса на ратифициране на споразумението, постигнато с правителството на Обединеното кралство“. \r\n„Председателят Туск ще остане в тесен контакт със лидерите на ЕС“. \r\nИрландското правителство обеща да не отваря темата за предпазния механизъм в предупреждение до Тереза Мей, която се очаква да посети Брюксел тази седмица. \r\nЛио Варадкар, ирландският премиер, каза: „Брекзит е голямото политическо предизвикателство на нашето време и трябва да държим нервите си“. \r\nДипломати от ЕС разкриха, че ще откажат всякакви по-нататъшни преговори по споразумението за оттегляне, но Брюксел е отворен за „алтернативни споразумения“, искани в поправката на сър Греъм Брейди. \r\n***  Върховният съд на Венецуела наложи забрана за пътуване и финансови рестрикции на самопровъзгласилия се за временен президент Хуан Гуайдо, включително и замразяване на банковите му сметки, пише в. The Guardian . \r\nПолитическата криза се задълбочи, след като главния прокурор нареди разследване срещу опозиционния лидер, който се обяви за временен президент. \r\nТарек Сааб обяви, че Хуан Гуайдо, който има подкрепата на САЩ и други регионални сили, включително Бразилия и Колумбия, ще бъде разследван за предполагаемата му роля в „тежки престъпления, които заплашват конституционния ред“. \r\nИзглежда Гуайдо приема заплахата от вкарване в затвора. Той заяви: „Ние сме тук, ще продължим да действаме и да работим за справяне с хуманитарната криза“. \r\nСъветникът по национална сигурност на САЩ, Джон Болтън, отхвърли „заплахите“ на Сааб, който той определи като „нелегитимен бивш главен прокурор“. \r\n„Ще има сериозни последствия за тези, които опитат да разрушат демокрацията и наранят Гуайдо“, написа той в Twitter. \r\nПравителството на Мадуро отдавна отстрани или арестува водещи фигури на движения, които заплашват неговата власт, като наставника на Гуайдо Леополдо Лопес, който понастоящем е под домашен арест след организирането на протести през 2014 г. Други лидери отидоха в изгнание.", "date": "2019.01.30", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/01/30/2617743/aa-predsedatelyat-na-turskiya-parlament-napuska-posta-na-18-fevruari.html", "text": "Председателят на турския парламент Бинали Йълдъръм заяви, че ще напусне поста на 18 февруари, съобщава  Anadolu Agency . \r\nТой заяви, че ще напусне поста председател на парламента, когато официално се кандидатира за кметските избори насрочени за 31 март. \r\nЙълдъръм беше номиниран като кандидат за кмет на Истанбул от управляващата Партия на справедливостта и развитието. Превод и редакция : Калоян Пенков", "date": "2019.01.30", "title": "АА: Председателят на турския парламент напуска поста на 18 февруари"}
{"url": "http://www.focus-news.net/news/2019/01/30/2617732/afp-latinoamerikanski-strani-i-kanada-se-protivopostavyat-na-voenna-interventsiya-vav-venetsuela.html", "text": "Група от латиноамерикански страни и Канада се противопоставят на военна интервенция във Венецуела, заяви външният министър на Перу. \r\n„Като групата от Лима, не подкрепяме никаква военна намеса във Венецуела“, каза Нестор Пополизио.   Превод и редакция : Калоян Пенков", "date": "2019.01.30", "title": "AFP: Латиноамерикански страни и Канада се противопоставят на военна интервенция във Венецуела"}
{"url": "http://www.focus-news.net/news/2019/01/30/2617739/inedpendent-tereza-mey-poluchi-podkrepa-da-predogovori-zashtitniya-mehanizam-no-es-kazva-ne.html", "text": "Тереза Мей е получи още един шанс да спаси сделката си за Брекзит, след като депутатите дадоха подкрепата си за последния й опит да осигури промени в Брюксел, съобщава в.  Independent . \r\nПредложението, одобрено от парламента, означава, че тя има задачата да се опита да убеди европейските политици да възобновят преговорите за сделката за Брекзит, в опит да пренапишат частта с омразния ирландски механизъм. \r\nНяколко минути след обявяването на резултата най-висшите европейски политици напълно отхвърлиха възможността за предоговаряне, поставяйки основата за голям сблъсък между Великобритания и ЕС. \r\nДжеръми Корбин най-накрая се съгласи да се срещне с Тереза Мей, за да обсъди идеи за това как страната трябва да продължи напред. \r\nДепутатите одобриха изменението, внесено от сър Греъм Брейди, с 317 гласа срещу 301, за да се приеме споразумението на Тереза Мей докато се намери алтернатива на механизма. \r\nСлед излизането на резултатите премиера заяви: „Преди две седмици този парламент категорично отхвърли предложението за споразумение за оттегляне, като само 202 членове гласуваха за“. \r\n„Тази вечер мнозинството от почетни членове заявиха, че ще подкрепят сделка с промени в защитния механизъм“. \r\n„Сега е ясно, че има курс, който може да осигури значително и устойчиво мнозинство в парламента за напускането на  ЕС със споразумение“. \r\nБившият министър на външните работи Борис Джонсън заяви, че ако ЕС не отвори отново споразумението за оттегляне, той ще подкрепи министър-председателя, ако избере„управляем Брекзит без сделка“. \r\nОтговорът от Брюксел беше незабавен. Говорителят на председателя на Европейския съвет Доналд Туск заяви, че „споразумението за оттегляне не е отворено за предоговаряне”, а главният преговарящ по Брекзит от страна на Европейския парламент, Ги Верхофстат, каза, че няма „мнозинство за отваряне“ на сделката. \r\nФренският президент Еманюел Макрон също заяви, че споразумението е „непредоговоряемо“, нещо, което се повтаря и от ирландското правителство: „Най-добрият начин да се гарантира правилното оттегляне е да се ратифицира сегашното споразумение“. \r\nАко Тереза Мей осигури някакви промени в сделката, тя ще я подложи на друго гласуване. Ако тя не направи това, тя трябва да се върне в Камарата на общините до 13 февруари, за да даде на депутатите още един шанс да предложат алтернативни мерки. Превод и редакция : Калоян Пенков", "date": "2019.01.30", "title": "Inedpendent: Тереза Мей получи подкрепа да предоговори защитния механизъм, но ЕС казва „не“"}
{"url": "http://www.focus-news.net/news/2019/01/30/2617747/sport-grigor-dimitrov-nyama-da-uchastva-na-turnira-v-roterdam.html", "text": "Григор Димитров няма да вземе участие на турнира в Ротердам. Организаторите съобщиха, че българският тенисист има контузия в рамото. Мястото му в надпреварата ще бъде заето от Мартин Клижан. Турнирът в Ротердам ще се проведе от 9 до 17 февруари, а японецът Кей Нишикори ще бъде поставен под номер 1 в схемата.", "date": "2019.01.30", "title": "Спорт: Григор Димитров няма да участва на турнира в Ротердам"}
{"url": "http://www.focus-news.net/news/2019/01/30/2617742/afp-broyat-na-zhertvite-v-brazilskata-mina-dostigna-84-dushi.html", "text": "Броят на хората, убити при срутването язовир в бразилски минен комплекс нарасна от 65 на 84, като изчезналите са намалели от 292 на 276, заяви представител на властите. \r\nЛейтенант Флавио Годиньо, говорител на гражданска защита в щата Минас Жерайс, каза, че 42 тела са били идентифицирани след петдневна издирвателна операция в калта. Превод и редакция : Калоян Пенков", "date": "2019.01.30", "title": "AFP: Броят на жертвите в бразилската мина достигна 84 души"}
{"url": "http://www.focus-news.net/news/2019/01/30/2617744/aa-turskiyat-lider-vizhda-kraya-na-osnovnata-opozitsiya-sled-mestnite-izbori.html", "text": "Местните избори на 31 март ще отслабят основната опозиционна партия в Турция, заяви президентът Реджеп Тайип Ердоган, съобщава  Anadolu Agency . \r\nЕрдоган каза, че предстоящите местни избори ще бъдат важно събитие в края на Републиканската народна партия (РНП). \r\nВ предстоящите избори, управляващата партия и опозиционната Партия на националистическото действие се съгласиха да подкрепят взаимно кандидатите си в някои области и провинции, докато РНП и IYI (добра) партия направиха подобно споразумение.  \r\n„Сега, те формират съюз срещу Народния алианс с техните поддръжници. Въпреки това , те няма да успеят. \r\n„Вярвам, че моите граждани ще дадат нужния отговор пред урните за гласуване на 31 март“, добави Ердоган. \r\nТринадесет политически партии ще участват на местните избори в Турция.  \r\nМестните избори в Турция се провеждат на всеки пет години за да бъдат избрани кметове на 1398 общини в цялата страна. Превод и редакция : Калоян Пенков", "date": "2019.01.30", "title": "АА: Турският лидер вижда края на основната опозиция след местните избори"}
{"url": "http://www.focus-news.net/news/2019/01/30/2617738/the-guardian-sadat-vav-venetsuela-zamrazi-bankovite-smetki-na-huan-guaydo-i-mu-nalozhi-zabrana-za-patuvane.html", "text": "Върховният съд на Венецуела наложи забрана за пътуване и финансови рестрикции на самопровъзгласилия се за временен президент Хуан Гуайдо, включително и замразяване на банковите му сметки, пише в. The Guardian . \r\nПолитическата криза се задълбочи, след като главния прокурор нареди разследване срещу опозиционния лидер, който се обяви за временен президент. \r\nТарек Сааб обяви, че Хуан Гуайдо, който има подкрепата на САЩ и други регионални сили, включително Бразилия и Колумбия, ще бъде разследван за предполагаемата му роля в „тежки престъпления, които заплашват конституционния ред“. \r\nИзглежда Гуайдо приема заплахата от вкарване в затвора. Той заяви: „Ние сме тук, ще продължим да действаме и да работим за справяне с хуманитарната криза“. \r\nСъветникът по национална сигурност на САЩ, Джон Болтън, отхвърли „заплахите“ на Сааб, който той определи като „нелегитимен бивш главен прокурор“. \r\n„Ще има сериозни последствия за тези, които опитат да разрушат демокрацията и наранят Гуайдо“, написа той в Twitter. \r\nПравителството на Мадуро отдавна отстрани или арестува водещи фигури на движения, които заплашват неговата власт, като наставника на Гуайдо Леополдо Лопес, който понастоящем е под домашен арест след организирането на протести през 2014 г. Други лидери отидоха в изгнание. Превод и редакция : Калоян Пенков", "date": "2019.01.30", "title": "The Guardian: Съдът във Венецуела замрази банковите сметки на Хуан Гуайдо и му наложи забрана за пътуване"}
{"url": "http://www.focus-news.net/news/2019/01/30/2617748/sport-manchestar-siti-zagubi-ot-nyukasal.html", "text": "Манчестър Сити загуби гостуването си на Нюкасъл с 2:1, в мач от 24 кръг на Премиър лийг. Въпреки, че поведоха още в 1-та минута, футболистите на Пеп Гуардиола допуснаха пълен обрат през второто полувреме. След този двубой Манчестър Сити запазва втората си позиция с 56 точки, изоставяйки от лидера Ливърпул с 4 точки. Днес Ливърпул ще изиграе своя мач срещу Лестър и ще има възможност да се откъсне на 7 точки от Манчестър Сити.", "date": "2019.01.30", "title": "Спорт: Манчестър Сити загуби от Нюкасъл"}
{"url": "http://www.focus-news.net/news/2019/01/30/2617745/ria-novosti-maduro-zayavi-che-venetsuela-vinagi-shte-bade-blagodarna-na-rusiya-za-pomoshtta.html", "text": "Президентът на Венецуела Николас Мадуро заяви пред  РИА Новости , че страната му винаги ще бъде благодарна на Русия за помощта. \r\n„Президентът Владимир Путин винаги ни оказва помощ от Русия във всички аспекти и ние я приемаме с благодарност. Това, което поисках от президента Путин е да поддържаме постоянни контакти, да имаме цялата подкрепа на дипломатическо и политическо ниво в ООН и за защита на истината за Венецуела в международен план“, каза Мадуро. \r\nПо думите му, по време на разговора, който се проведе преди няколко дни, Путин е съобщил, че Русия планира да засили сътрудничеството в икономиката, търговията, петрола, газа, военното дело и по всички други направления. Превод и редакция : Калоян Пенков", "date": "2019.01.30", "title": "РИА Новости: Мадуро заяви, че Венецуела винаги ще бъде благодарна на Русия за помощта"}
{"url": "http://www.focus-news.net/news/2019/01/30/2617749/sport-albert-popov-zavarshi-na-6-to-myasto-na-slaloma-v-shladming.html", "text": "Алберт Попов завърши на 6-то място на слалома в Шладминг, Австрия. В първият манш, българинът постигна време 54,58 секунди и зае 13 място, но след второто спускане успя да запише общо време от 1:47.78 минути, което му отреди 6-та позиция в крайното класиране. Победител е австриецът Марсел Хиршер с време 1:44.48, Алекси Пинтюро зае второто място, а на трета позиция остана Даниел Юл.", "date": "2019.01.30", "title": "Спорт: Алберт Попов завърши на 6-то място на слалома в Шладминг"}
{"url": "http://www.focus-news.net/news/2019/01/30/2617750/sport-dzhani-infantino-poluchi-podkrepa-za-nov-mandat.html", "text": "Президентът на ФИФА, Джани Инфантино, получи подкрепа за нов мандат от държавите от региона на Южна Африка. От регионалният футболен съюз съобщават, че Инфантино е получил подкрепата на 14-те членки. Африканската футболна Конфедерация обяви през миналата година, че ще подкрепи сегашния президент на ФИФА. Срокът за подаване на кандидатури за изборите изтича във вторник.", "date": "2019.01.30", "title": "Спорт: Джани Инфантино получи подкрепа за нов мандат"}
{"url": "http://www.focus-news.net/news/2019/01/30/2617734/ochakva-se-portretat-i-tsennite-predmeti-na-knyaz-aleksandar-i-batenberg-da-badat-transportirani-v-balgariya-v-petak-v-prisastvieto-na-ohrana-obzor.html", "text": "Портретът и ценните предмети на княз Александър I Батенберг вероятно ще бъдат транспортирани в България в петък, в присъствието на охрана. Това стана ясно от думите на министъра на културата Боил Банов при завръщането му от австрийската столица Виена, където ценностите  бяха откупени на търг, организиран от аукционна къща на 28 януари тази година. Пред журналисти той отбеляза, че стойността на картината е 18 хил. евро, а цената на всеки от трите подноси варира от 5 000 до 5 500 евро. Министър Банов подчерта, че не знае кои са били останалите участници в търга, защото голяма част от частните колекционери работят с подставени лица. „Това си беше една сериозна надпревара. Участват хора с доста сериозен опит и един от основните проблеми при тези търгове е това, че когато се обяви, че ще участва държава, цената може да се надигне в пъти над нормалното“, допълни министърът. Според него ценностите на княз Александър I Батенберг имат изключителна културна стойност, те са ценности на държавността. Той уточни, че решение за мястото, където ще бъде позиционирана експозицията ще се вземе от експерти. Министър Банов отбеляза, че е бил уведомен за търга преди около 10 дни. „Разговарях с премиера и министър Горанов и взехме това решение, че ще участваме без да го афишираме, за да не стане спекулативно. Всичко излиза около 80 хил. лв., можеше сега да се върнем и да сме дали половин милион лева“, допълни той. Агенция „Фокус“  припомня: Уникалният портрет на княз Александър I Батенберг заедно с княжески регалии и дарове за встъпването му на българския престол бяха обявени на търг от виенската аукционна къща „Доротеум“ на 23 януари тази година. Портретът представя българския княз в цял ръст, с униформа и медали. Той е с позлатена резбована дървена рамка с корона, скиптър и императорска кълбо. Платното е с размери 157 х 100 см и е рисувано с маслени бои. Портретът е дело на художника Карл Дилиц и датира от 1881 г. Началната му цена е била между 12 000 и 15 000 евро. Сред останалите предмети са овален сребърен поднос филигран с две дръжки от коронацията на Батенберг в Русе на 29 април 1879 г. В центъра на подноса е гравиран надписът „На Негово Височество Александър I Княз на България от жителите на град Русе“ и български лъв. Подносът е с размери 76.5 x 48 см. Началната му цена е била между 3000 и 4000 евро. В колекцията е включен още един сребърен поднос филигран, върху който е гравирано посвещение на княз Александър I Батенберг от жителите на град Берковица. Той е с размери 43.5 х 35.5 см и тежи 1450 г. В четирите му края има медальони с лъвове. Началната му цена е била между 600 и 1000 евро. На търг е бил обявен и частично посребрен метален поднос с флорални мотиви, на който е гравирано „В спомен на Александър I Български княз от ловчанските градски жители. 25 юни 1879 г.“ Подносът е с размери 76 x 48 см, а началната му цена е била между 200 и 400 евро.  Княз Александър I Батенберг е първият български княз след Освобождението от турско робство. Той управлява от 26 юни 1879 г. до 26 август 1886 г., когато е свален от преврата на русофилите. По време на неговото управление се прокламира и извоюва Съединението на Източна Румелия с Княжество България през 1885 г. След смъртта му Александър I Батенберг е погребан в Мавзолей в центъра на столицата .  \r\nДаяна ДЮЛГЕРОВА", "date": "2019.01.30", "title": "Очаква се портретът и ценните предмети на княз Александър I Батенберг да бъдат транспортирани в България в петък, в присъствието на охрана (ОБЗОР)"}
{"url": "http://www.focus-news.net/news/2019/01/30/2617746/ria-novosti-maduro-izrazi-gotovnost-za-sreshta-s-tramp.html", "text": "Президентът на Венецуела, Николас Мадуро, заяви за  РИА Новости , че смята за малко вероятно да има среща с Доналд Тръмп при днешните условия: според него, това няма да стане заради обкръжението на американския президент. \r\n„В момента смятам, че това е сложно“, каза Мадуро, в отговор на въпрос за възможна лична среща. Венецуелският президент заяви, че е „готов да говори с Доналд Тръмп лично, публично, в САЩ, във Венецуела, където той иска и на всякакви теми“.  Превод и редакция : Калоян Пенков", "date": "2019.01.30", "title": "РИА Новости: Мадуро изрази готовност за среща с Тръмп"}
{"url": "http://www.focus-news.net/news/2019/01/30/2617751/pregled-na-mezhdunarodnite-novini-do-6-chasa-agentsiya-fokus.html", "text": "Президентът на Франция Еманюел Макрон заяви във вторник, че сделката за Брекзит „не подлежи на преразглеждане“ и че тя е „най-добрата възможна“, докато британският премиер настоява за нови преговори с Брюксел, предава  AFP . \r\nКоментарите на френския държавен глава са във връзка с последното искане на Тереза Мей към британските депутати да й дадат мандат да предоговори отхвърлената бракоразводна сделка между Лондон и Брюксел. \r\n***  Група турски ислямски фундаменталисти призовават мюсюлманите да се съберат на протест пред Света София в Истанбул и да поискат някога най-голямата християнска катедрала, която в момента е музей в Турция, да бъде превърната в джамия, пише  електронното издание на вестник Protothema . \r\nКакто пише sigmalive.com, група фанатични мюсюлмани призовават своите единоверци за действие чрез мащабна кампания в социалните мрежи с видеоклипове и постери. Те искат след петъчната молитва на 1 февруари да бъде организиран голям протест, на който да настояват за превръщането на Света София в джамия. \r\nДатата на митинга не е случайна, пише изданието, тогава ще отбележат 84 дни от деня, когато катедралата е превърната в музей. \r\n„Ще се молим на Аллах. Надяваме се, че проклятието над нас ще бъде вдигнато“, е заявил един от организаторите, според цитата на „Прототема“. \r\nГръцкият вестник припомня, че Света София е издигната през 537-а година в чест на Божията премъдрост (София), както е и името на катедралата. Тя е превърната в джамия през 1453 година, когато Константинопол е превзет от османските турци. След това, през 1935 година, храмът е превърнат в музей от наследника на Османската империя – светската Турска държава. \r\n***  Съединените щати осъждат решението на Генералната прокуратура на Венецуела да започне предварително разследване срещу Хуан Гуайдо, който Вашингтон признава за временно изпълняващ длъжността президент на страната, и заплашват със сериозни последствия онези, които нанесат вреда на политика, съобщава руската агенция  TACC . \r\n„Осъждаме незаконните заплахи на бившия главен прокурор на Венецуела по адрес на президента Гуайдо. Нека повторя: тези, които се опитват да подкопаят демокрацията и да навредят на Гуайдо, са изправени пред сериозни последствия“, написа той. \r\nПо-рано главният прокурор на Венецуела Тарек Уилям Сааб съобщи за начало на предварително разследване срещу Гуайдо. По думите му, разследването е свързано с „актове на насилие, настъпили в страната от 22 януари“. \r\nАгенция ТАСС припомня, че председателят на парламента се провъзгласи за изпълняващ длъжността президент на страната. В същия ден САЩ го признаха за временен държавен глава, след което Николас Мадуро определи действията като опит за преврат и съобщи за скъсване на дипломатическите отношения със САЩ.   \r\n***  Споразумението за Брекзит между Великобритания и Европейския съюз „не е отворено за предоговаряне“, заяви говорител на Доналд Туск, съобщава  AFP . \r\nТуск, чийто оглавява Европейски съвет представлява лидерите от ЕС, е говорил с тях, след като британският премиер Тереза Мей е поискала промени в споразумението. \r\n„Ние продължаваме да настояваме правителството на Великобритания да изясни своите намерения по отношение на следващите стъпки възможно най-скоро“, каза говорителят.   \r\n***  Поправката, която призовава защитния механизъм на ирландската граница да бъде „заменен с алтернативни споразумения“ мина след гласуването, съобщава  Sky News . \r\nРезултатът от гласуването показва 317 гласа „за“ срещу 301 срещу нея. \r\nМнозинството от членовете заявиха, че ще подкрепят сделка с промени в защитния механизъм. Сега има курс, който ще поддържа мнозинство в парламента при напускане на ЕС. \r\nТереза Мей призна, че ЕС няма „голям апетит“ за предоговаряне на споразумението за изтегляне и няма да бъде лесно. \r\nОчаква се утре британският премиер и председателят на Европейския съвет, Доналд Туск, да проведат телефонен разговор. \r\nЛидерът на Шотландската национална партия Иан Блекфорд обвини консерваторите за „скъсването на Белфасткото споразумение“. Той заяви, че торите са „измамили“ Шотландия, когато става дума за Брекзит. \r\nНайджъл Додс от Демократичната юнионистка партия заяви, че е „напълно безразсъдно“ да се каже, че гласуването тази вечер на поправката на Брейди е „разкъсало“ Белфасткото споразумение, като се позовава на намесата на Иан Блекфорд от Шотландсата национална партия. \r\n***  Върховният съд във Венецуела възпрепятства лидера на опозицията Хуан Гуайдо да напусне страната и замрази банковите му сметки, съобщава  AFP . \r\nНа 35-годишният председател на Националното събрание „е забранено да напуска страната до края на разследването“, заяви президентът на висшия съд Маикел Морено. \r\n***  Броят на хората, убити при срутването язовир в бразилски минен комплекс нарасна от 65 на 84, като изчезналите са намалели от 292 на 276, заяви представител на властите. \r\nЛейтенант Флавио Годиньо, говорител на гражданска защита в щата Минас Жерайс, каза, че 42 тела са били идентифицирани след петдневна издирвателна операция в калта.  Местните избори на 31 март ще отслабят основната опозиционна партия в Турция, заяви президентът Реджеп Тайип Ердоган, съобщава  Anadolu Agency . \r\nЕрдоган каза, че предстоящите местни избори ще бъдат важно събитие в края на Републиканската народна партия (РНП). \r\nВ предстоящите избори, управляващата партия и опозиционната Партия на националистическото действие се съгласиха да подкрепят взаимно кандидатите си в някои области и провинции, докато РНП и IYI (добра) партия направиха подобно споразумение.  \r\n„Сега, те формират съюз срещу Народния алианс с техните поддръжници. Въпреки това , те няма да успеят. \r\n„Вярвам, че моите граждани ще дадат нужния отговор пред урните за гласуване на 31 март“, добави Ердоган. \r\nТринадесет политически партии ще участват на местните избори в Турция.  \r\nМестните избори в Турция се провеждат на всеки пет години за да бъдат избрани кметове на 1398 общини в цялата страна. \r\n***  Отношенията между Гърция и Турция трябва да се основават на зачитането на международното право, заяви премиерът Алексис Ципрас в изявления по време на петата среща на върха на страните от Южна Европа в Никозия, пише гръцкият вестник  Kathimerini . \r\nСъбирането на лидери от Франция, Италия, Испания, Португалия, Кипър, Гърция и Малта ще се съсредоточи върху миграцията и други регионални въпроси. \r\n„Всичките седем са съгласни, че отношенията на всяка отделна страна и ЕС с Турция трябва да се основават на взаимно уважение и зачитане на международното право“, каза Ципрас. \r\nЦипрас планира да пътува до Истанбул на 5 февруари за среща с турския президент Реджеп Тайип Ердоган. \r\nКоментирайки кипърския въпрос, той отново потвърди позицията на Гърция за приложимо решение за острова, без окупационни армии. \r\n„Това решение трябва да бъде в полза на всички кипърци - кипърски гърци и кипърски турци“, добави той.", "date": "2019.01.30", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/01/30/2617753/ogranicheno-e-dvizhenieto-po-patya-ot-simitli-kam-gkpp-kulata-poradi-katastrofa-v-kresnenskoto-defile.html", "text": "Ограничено е движението по пътя от Симитли към ГКПП „Кулата“ поради катастрофа в Кресненското дефиле, съобщи  слушател на Радио „Фокус“ .", "date": "2019.01.30", "title": "Ограничено е движението по пътя от Симитли към ГКПП „Кулата“ поради катастрофа в Кресненското дефиле"}
{"url": "http://www.focus-news.net/news/2019/01/30/2617740/daily-express-tusk-pohvali-opitite-za-blokirane-na-brekzit-bez-sdelka-i-otkaza-novi-razgovori-s-tereza-mey.html", "text": "Председателят на Европейския съвет, Доналд Туск, подкрепи усилията на проевропейските депутати да осуетят твърдия Брекзит по време на поредица от гласувания по последните планове на Тереза Мей, пише в.  Daily Express . Говорител на официалния представител на ЕС похвали „амбицията“, показана в Камарата на общините, за блокиране на Брекзит без сделка в отговор на хаоса в Уестминстър. Говорителят Доналд Туск заяви: „Ние приветстваме и споделяме амбицията на британския парламент да избегне сценарий без сделка.Продължаваме да настояваме правителството на Обединеното кралство да изясни своите намерения по отношение на следващите си стъпки възможно най-скоро“. \r\n„Споразумението за оттегляне е и остава най-добрият и единствен начин да се осигури правилно изтегляне на Обединеното кралство от Европейския съюз. Защитният механизъм е част от споразумението за оттегляне и то не е отворено за повторни преговори. Заключенията на Европейския съвет от декември са много ясни по този въпрос“. \r\n„Ще продължим подготовката си за всякакви възможности, включително сценарий без сделка. Ще продължим и процеса на ратифициране на споразумението, постигнато с правителството на Обединеното кралство“. \r\n„Председателят Туск ще остане в тесен контакт със лидерите на ЕС“. \r\nИрландското правителство обеща да не отваря темата за предпазния механизъм в предупреждение до Тереза Мей, която се очаква да посети Брюксел тази седмица. \r\nЛио Варадкар, ирландският премиер, каза: „Брекзит е голямото политическо предизвикателство на нашето време и трябва да държим нервите си“. \r\nДипломати от ЕС разкриха, че ще откажат всякакви по-нататъшни преговори по споразумението за оттегляне, но Брюксел е отворен за „алтернативни споразумения“, искани в поправката на сър Греъм Брейди. Превод и редакция : Калоян Пенков", "date": "2019.01.30", "title": "Daily Express: Туск похвали опитите за блокиране на Брекзит без сделка и отказа нови разговори с Тереза Мей"}
{"url": "http://www.focus-news.net/news/2019/01/30/2617757/predstoyashti-sabitiya-v-stranata-za-30-yanuari-agentsiya-fokus.html", "text": "*** \r\nОт 09.00 часа започва редовното пленарно заседание на Народното събрание. \r\n*** \r\nОт 10.00 часа започва седмичното заседание на Министерския съвет. \r\n*** \r\nМинистърът на имиграцията и интеграцията на Кралство Дания Ингер Стьойберг ще бъде на посещение в България. Двамата с министър Младен Маринов ще посетят ГКПП „Капитан Андреево“. Програмата на работното посещение включва презентация на ГД „Гранична полиция“ в 09.00 часа. От 10.00 часа е предвидено посещение Тристранния контактен център - Капитан Андреево. В 10.30 часа е отпътуването за зелената граница с Турция. След връщането на ГКПП „Капитан Андреево“, около 12.00 часа е предвиден брифинг на двамата министри. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Юлиян Т., Христо С. и др., на които са повдигнати обвинения за образуване и ръководене на организирана престъпна група. \r\n*** \r\nОт 09.30 часа 6-и състав на Специализирания наказателен съд ще заседава по делото срещу Емил М., Мартин Д. и др., на които са повдигнати обвинения за образуване и ръководене на организирана престъпна група. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Юлиян Т., Христо С. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа в централата на БСП Елена Йончева ще  даде пресконференция, на която ще представи разследването си  за корупция в Министерски съвет. \r\n*** \r\nОт 10.00 часа в зали 8 и 9 на НДК със събитието „Иницииране на партньорства“ ще започне програма „Културно предприемачество, наследство и сътрудничество“.  \r\n*** \r\nОт 10.00 часа в Националния пресклуб на БТА, Фондация „Състрадание Алцхаймер България” ще представи пилотно социологическо проучване на потребностите на хората с деменция и техните близки. \r\n*** \r\nОт 10.00 часа в зал 8 и 9 на НДК ще се състои събитието „Иницииране на партньорства”, организирано от Министерство на културата. Целта на събитието е установяване на работни контакти и подготовка на партньорски проекти за кандидатстване по Програма „Културно предприемачество, наследство и сътрудничество“. Работният език е английски.  \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 18-и състав на Специализирания наказателен съд ще заседава по делото срещу Любомир С., Веселин К. и Мартин Д., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 2-ри състав на Специализирания наказателен съд ще заседава по делото срещу Пламен А. и Любка Д., на които са повдигнати обвинения за съставяне на официален документ с невярно съдържание. \r\n*** \r\nОт 10.30 часа в офиса на TELUS International (ул. „Алабин“ 1) TELUS International ще представи резултатите от националното представително проучване, извършено в сътрудничество с Gemius България, което цели да провери нагласите на младежите и родителите относно първата работа. \r\nС официалното представяне на резултатите стартира и информационната кампания „Моята първа работа има значение“, която ще има за цел да подчертава важността в избора на първа трудова заетост, процесите по сключване на трудов договор и т.н.  \r\n*** \r\nОт 10.30 часа 20-и състав на Специализирания наказателен съд ще заседава по делото срещу Георги Р., на когото е повдигнато обвинение за участие в ръководство на организирана престъпна група. \r\n*** \r\nОт 11.00 часа в Националния пресклуб на БТА ще бъде представена модна къща „Блинк“ с дизайнер Радослава Лазарова. По време на пресконференцията Радослава Лазарова ще представи уникални авторски дантели, изработвани по специална технология. Ще бъде показано ревю с избрани рокли от колекция Womanity Prom 2019. \r\n*** \r\nОт 12.00 часа в Националния пресклуб на БТА ще се проведе пресконференция на Българската федерация по спелеология, Българският туристически съюз, Българското пещерно дружество и Балканският спелеоложки съюз по повод 90 години организирано пещерно дело в България. \r\n*** \r\nОт 13.00 часа в ще се проведе заседание на Прокурорската колегия на ВСС.  \r\n*** \r\nОт 13.30 часа 4-ти състав на Специализирания наказателен съд ще заседава по делото срещу Симеон Д., Иво П. и др., на които са повдигнати обвинения за престъпление по служба. \r\n*** \r\nОт 13.30 часа 10-и състав на Специализирания наказателен съд ще заседава по делото срещу Благовест М., Георги А. и др., на които са повдигнати обвинения за образуване и ръководене на организирана престъпна група. \r\n*** \r\nОт 17.30 часа в зала 4 на НДК Васил Лазаров ще представи книгата си „Тройната нишка”.  \r\n*** \r\nОт 17.30 часа в Литературен клуб „Перото”, ПП „Движение Да България” организира политически дебат. Събитието е от затворен тип. \r\n*** \r\nОт 18.00 часа в зала „Тържествена“ на Централния военен клуб, Посолство на Република Турция в България и Дирекция за турците в чужбина и родствените общности (YTB) ще представят програма „Турски стипендии“. \r\n*** \r\nОт 18.00 часа в Национална галерия „Двореца“ ще бъде открита изложба  с дарения в периода 2015 – 2018 г.  \r\n*** \r\nОт 18.30 часа в Литературния клуб на Столичната библиотека ще се проведе първото за годината събитие от поредицата „Преводач на месеца“. Гост ще бъде поетът и преводач Хайри Хамдан. \r\n*** \r\nОт 19.00 часа в клуб Перото (НДК), ще се състои заключителен дебат на кандидатите на „Да, България!“ за определяне на кандидатите на Движението за евродепутати в единната листа на Демократична България за изборите за Европейски парламент през 2019 г. озаглавен „България в Европейския съюз – роля и гарантиране на националния интерес“. \r\n*** \r\nОт 14.00 часа в Спортна зала „Младост“ ще се проведе мач от 14-ия кръг от националната Суперлига по волейбол-мъже. \r\n*** \r\nОт 18.00 часа в галерия „Неси“ ще бъде открита изложба живопис и графика на Красимир Зинин. \r\n*** \r\nОт 18.30 часа в Спортна зала „Младост“ ще се проведе първи четвъртфинален мач от европейския клубен турнир по волейбол-мъже за купата на CEV между отборите на „Нефтохимик 2010“(Бургас)  и „Олимпиакос“ (Пирея). \r\n*** \r\nОт 11.00 часа началникът на ДНСК арх. Иван Несторов ще обобщи резултатите от проверката на нов обект в к.к. „Св. Св. Константин и Елена“. Брифингът ще се състои в сградата на РДНСК – Североизточен район (бул. „Цар Освободител“ № 76Г). \r\n*** \r\nОт 13.00 ч. в офиса на Морски клуб „Приятели на морето\" на ул. „Сава Радулов\" 14 ще проведе пресконференция във връзка със стартирането на проект „Живият свят на Черно море\". \r\n*** \r\nОт 11.00 часа пред паметника на Стефан Стамболов на Самоводската чаршия ще започнат честванията по случай 165 години от рождението на бележития великотърновец и министър-председател на България в периода 1887 - 1894 г.   \r\n***  \r\nОт 19.00 часа в Клуб 7 ще се проведе представяне на книгата - \"Босоногата кралица\" на Йорданка Благоева.   \r\n***  \r\nОт 19.00 часа в Клуб „ТАМ“ ще бъде представена самостоятелна изложба на Вера Гжеш. \r\n***  \r\nОт 10.00 часа в ПГЛПИ „Атанас Буров“ ще бъдат отбелязани 144 години от рождението на Атанас Буров:- ритуал по поднасяне на венци и цветя. \r\n*** \r\nОт 18.30 часа в зала 4 на Младежкия център ще се проведе музикална среща за млади хора с интерес към музиката. \r\n*** \r\nОт 10.30 часа в Дневния център за стари хора ще се проведе приемна на Комисията за защита от дискриминация (КЗД). \r\n*** \r\nОт 10.00 часа в заседателната зала на Община Кюстендил ще бъде поставен финалът на дейностите по проект „Обновяване на административната сграда на Областна дирекция на МВР“.  \r\n*** \r\nВ 14.00 часа в зала „Струма“ на Областна администрация - Перник, ще се проведе първото заседание за тази година на Областния обществен съвет за противодействие на корупцията и организираната престъпност.  \r\n*** \r\nОт 09.30 часа в Зала 2 на Окръжен съд ще се гледа делото на подсъдимия Ивелин А., животновъд, срещу когото е повдигнато обвинение за умишлено убийство по особено мъчителен начин за убития и с особена жестокост. \r\n*** \r\nОт 13.30 часа в пресклуба на БТА в Пловдив ще се състои пресконференция на ПП АБВ.  \r\n*** \r\nОт 13.00 часа Общински съвет – Смолян ще проведе първото си заседание за годината. \r\n***    \r\nОт 11.00 часа  в зала 119 в сградата на общината ще се състои пресконференция по повод предстоящата сесия на Общински съвет.  \r\n*** \r\nОт 13.30 часа в Регионалния пресклуб на БТА ще започне пресконференция на Държавна опера Стара Загора. \r\n***   \r\nОт 11.00 часа в пресцентъра в Областна администрация директорите на дирекциите „Бюро по труда”, „Инспекция по труда” и „Социално подпомагане” в Търговище ще дадат съвместна пресконференция . \r\n*** \r\nОт 11.00 часа в конферентната зала на Окръжен съд – Шумен ще се състои пресконференция по проект „Прозрачен, достъпен и независим съд с високо обществено доверие“.", "date": "2019.01.30", "title": "Предстоящи събития в страната за 30 януари (Агенция „Фокус“)"}
{"url": "http://www.focus-news.net/news/2019/01/30/2617756/gd-granichna-politsiya-intenziven-e-trafikat-na-granichni-punktove-lesovo-dunav-most-ruse-na-izhod-ot-stranata.html", "text": "Интензивен е трафикът на гранични пунктове „Лесово“, „Дунав мост-Русе“ на изход от страната. Това съобщиха от пресцентъра на  Главна дирекция „Гранична полиция“ . Трафикът на българските гранични контролно-пропускателни пунктове към 6:00 чaса. На българо-сръбската граница, българо-македонската, българо-гръцката граница трафикът е нормален на всички гранични контролно-пропускателни пунктове. На българо-турската граница на ГКПП Лесово трафикът е интензивен на изход от товарни автомобили. На българо-румънската граница на ГКПП Дунав мост-Русе трафикът е интензивен на изход от товарни автомобили.", "date": "2019.01.30", "title": "ГД „Гранична полиция“:  Интензивен е трафикът на гранични пунктове „Лесово“, „Дунав мост-Русе“ на изход от страната"}
{"url": "http://www.focus-news.net/news/2019/01/30/2617760/nimh-oblachnostta-shte-e-znachitelna-na-mnogo-mesta-v-stranata-shte-vali-dazhd-nad-1-000-metra-valezhite-shte-se-ot-snyag.html", "text": "Днес облачността ще е по-често значителна. На много места ще има превалявания от дъжд, в планинските райони над 1000 метра – от сняг. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . Отново повече като количество ще са валежите в западните райони и Рило-Родопската област. В Северозападна България, поради ниските температури, ще има условия за поледици. В източната половина от страната ще духа слаб до умерен югоизточен вятър и там ще е най-топло. Преобладаващите максимални температури ще бъдат между 3° и 8°, в Източна България до 12°-14°. Атмосферното налягане е по-ниско от средното за януари – още ще се понижи. По Черноморието облачността ще е значителна, на места ще превалява слаб дъжд. Ще духа слаб до умерен югоизточен вятър. Максимални температури на въздуха: 10-12°. Температурата на морската вода е 6-7°. Вълнението на морето ще бъде 2-3 бала. В планините ще е облачно, на много места с валежи от сняг, под 1000 метра – от дъжд. По-значителни ще са валежите в Рило-Родопската област. Ще духа силен южен вятър, който след обяд ще отслабва. Максимална температура на височина 1200 метра 3°, на 2000 метра – около минус 2°.", "date": "2019.01.30", "title": "НИМХ: Облачността ще е значителна, на много места в страната ще вали дъжд, над 1 000 метра валежите ще се от сняг"}
{"url": "http://www.focus-news.net/news/2019/01/30/2617755/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура“ . Пътните настилки са предимно сухи, на места мокри, заснежени, по усойните и планински райони частично заледени, обработени и проходими при зимни условия. Ограничена видимост поради мъгла до 50 м има в област Русе, а до 100 м в областите Благоевград, Видин, Ловеч, Плевен и София. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nДвижението по АМ „Тракия“ в тунел „Траянови врата“ посока София се осъществява в една лента поради ремонт на осветителната система в активната лента, в светлата част на денонощието и при благоприятни метеорологични условия. Движението се извършва в изпреварващата лента. Срок от 9:30 до 15:30 часа на 30.01.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nВременно е ограничено движението по път III – 108 АМ Струма - с. Рибник от км 0+000 до км 2+500  за МПС над 12 т. поради ремонтни дейности.Участъка е сигнализиран с пътни знаци. Срок до 28.02.2019 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Превала“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Пампорово“ - забранен всички МПС над 3,5 т. \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nOграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път  I-1 /София – Перник/ от км 277+000 /Черния кос/ до км 282+485 /границата с Перник/ се осъществява с повишено внимание поради санитарна сеч на растителност. Срок 01.02.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОбласт Благоевград: \r\nДвижението по път I-1 от Симитли –  Кресна в участъка от пътен възел Симитли до Кресненско ханче от км 376+000 до км 390+000 се осъществява в едната лента за движение поради частични ремонтни дейности на асвалтовата настилка. Участакът е сигнализиран с пътни знаци.Водачите да се движат с повишено внимание и съобразена скорост в свободната лента съобразно създадената организация на движение. Срок до 30.01.2019 г. \r\nДвижението по Път I-1 от Симитли-Кресна в участъка на ПВ.Брежани на км 380+800 се осъществява с повишено внимание поради ремонт на мантинели. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 30.01.2019г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т.  поради аварийни ремонтни дейности. Срок до 28.02.2019 г. \r\nПът IІI-198: Движението е ограничено за МПС над 10 т. по път IІI-198 Гоце Делчев – Катунци поради снегопочистване. Срок до 31.01.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\n Път III-906: Движение  с повишено внимание по път ІІІ-906 от км 34+100 до км 61+300 поради локални ремонтни дейности по пътното платно /полагане на студена асфалтова смес/.  Участъкът е сигнализиран с пътни знаци. Срок до 08.02.2019 г. \r\nПът III-906: Движение в една лента и с повишено внимание по път ІІІ-906 от км 52+000 до км 54+000 в урбанизираната част на гр Каблешково поради изкопни дейности по пътното платно във връзка с аварирал ВиК водопровод. Участъкът е сигнализиран с пътни знаци. Срок до 01.02.2019 г. \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-6009: Движение в една лента и с повишено внимание по път ІІІ-6009 от км 26+500 до км 27+500  поради ремонтни дейности на асфалтовата настилка /дясно/.  Участъкът е сигнализиран с пътни знаци. Срок до 01.02.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Ограничава се движението по път ІІ-37 Батак – Доспат за МПС над 12 т. както и тегленето на ремаркета и полуремаркета. Срок до 31.01.2019 г. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nПът III-706: Движението по път III-706 гран. Търговище – Ябланово – Тича от км 7+500 до км 20+700 се осъществява в една лента поради подмяна на мантинели. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nОграничено движение по РПМ на община Доспат - за МПС над 12 тона, да се движат без ремаркета и полуремаркета. Срок до 31.01.2019 г. \r\nПът II-37: Движението по път II-37 Батак – Доспат е ограничено за МПС с маса над 12 т. с ремаркета и полуремаркета. Срок до 31.01.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 31.01.2019 г. \r\nПът ІІІ-863: Движението по път ІІІ-863 се осъществява  в едната лента в района на с. Малка Арда поради свачище. Участъка е сигнализиран. Срок 31.01.2019 г \r\nПът ІІІ - 864 Стойките – Пампорово ограничено движението на МПС с маса над 12 тона с ремаркета и полуремаркета , а останалите да се движат задължително с вериги. Срок 31.01.2019 г. \r\nПът ІІІ-866: Движение в едната лента по път ІІІ-866 Смолян - Широка лъка - Девин, при км 31+800 - р-н за с. Кукувица, в чертите на с. Широка лъка, поради паднала скална маса на пътното платно. Срок до 31.01.2019 г. \r\nПът-8631: Ограничено е движението за всички МПС по път ІІІ-8631(Момчиловци – Славейно, местност Момина вода, от км 0+000 до км 5+993, поради паднали и падащи множество дървета. Срок до 31.01.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Всички МПС да се движат с вериги. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. \r\nСитуационен и координационен център на Агенция „Пътна инфраструктура”", "date": "2019.01.30", "title": "Актуална пътна обстановка"}
{"url": "http://www.focus-news.net/news/2019/01/30/2617759/predstoyashti-mezhdunarodni-sabitiya-za-30-yanuari-agentsiya-fokus.html", "text": "*** Министрите на външните работи на Русия и Ирак Сергей Лавров и Мохамед Али ал Хаким ще проведат разговори \r\n*** Вицепремиерът на Китай ще е в САЩ за преговори преди изтичането на примирието в търговската война между Пекин и Вашингтон \r\n*** Ще се състои протест, организиран от самообявилия се за временен президент на Венецуела Хуан Гуайдо \r\n*** Реч на вицепремиера на Ирландия Саймън Ковени за ролята на Дълбин в ЕС след Брекзит \r\n*** Посещение на президента на Македония Георги Иванов в Австрия \r\n*** Заседание на Европейския парламент за Брекзит \r\n*** Испанският премиер Педро Санчес пристига на посещение в Мексико, където ще разговаря с президента на страната \r\n***", "date": "2019.01.30", "title": "Предстоящи международни събития за 30 януари (Агенция \"Фокус\")"}
{"url": "http://www.focus-news.net/news/2019/01/30/2617762/parlamentat-shte-vzeme-reshenie-za-nasrochvane-na-tarzhestveno-izvanredno-zasedanie-po-povod-140-ata-godishnina-ot-uchreditelnoto-narodno-sabranie.html", "text": "Парламентът ще вземе решение за насрочване на тържествено извънредно заседание по повод 140-ата годишнина от Учредителното Народно събрание и приемането на Търновската конституция. Това предвижда седмичната проектопрограма за работа на  Народното събрание.  Проекторешението е внесено от председателя на парламента Цвета Караянчева. В него се предлага тържественото заседание да се проведе на 16 април 2019 г. в музей  „Възраждане и Учредително събрание“. Проектът предвижда 44-ото Народно събрание да приеме обръщение към българския народ по повод годишнината. \r\nДепутатите ще разгледат на второ четене промени в Закона за финансовото управление и контрол в публичния сектор. Промените предвиждат разпоредбите на закона да се прилагат и за търговските дружества, включително лечебните заведения с над 50 на сто държавно или общинско участие в капитала, както и търговските дружества, чийто капитал е изцяло тяхна собственост. Съгласно промените ръководителите на организациите от публичния сектор ще осигуряват система за мониторинг на финансовото управление и контрол с цел да се оцени неговото функциониране и своевременно да се предостави информация за установени слабости и пропуски пред лицата, отговорни за предприемане на коригиращи действия, както и да се осигури навременното му актуализиране при промени в условията. На вниманието на депутатите се поставя и Закона за преброяване на населението и жилищния фонд в Република България през 2021 г. на първо четене. Законът урежда подготовката, организацията и провеждането на преброяването на населението и жилищния фонд в Република България през 2021 г. Преброяването на населението и жилищният фонд е най-мащабното изчерпателно статистическо изследване и един от основните източници за събиране на данни за броя и характеристиките на населението и жилищния фонд в страната.", "date": "2019.01.30", "title": "Парламентът ще вземе решение за насрочване на тържествено извънредно заседание по повод 140-ата годишнина от Учредителното Народно събрание"}
{"url": "http://www.focus-news.net/news/2019/01/30/2617763/ministar-krasimir-karakachanov-shte-uchastva-v-neformalnata-sreshta-na-ministrite-na-otbranata-na-darzhavite-chlenki-na-es.html", "text": "Министърът на отбраната Красимир Каракачанов ще участва в неформалната среща на министрите на отбраната на държавите-членки на ЕС. Това съобщиха от пресцентъра на  Министерство на отбраната . Форумът е двудневен и ще се проведе в Букурещ, Румъния, в рамките на румънското ротационно председателство на Съвета на ЕС.  \r\nРъководителите на делегации ще обсъдят темата „Жените, мирът и сигурността“  като приоритетна за ЕС, НАТО и ООН. В дискусиите са поканени да участват генералният секретар на НАТО и заместник-генералният секретар на ООН по мироопазващите операции. \r\nПрез втория ден от срещата министрите на отбраната ще участват в работна сесия, посветена на бъдещето на европейската отбрана. Дискусията ще бъде фокусирана върху развитието на отбранителните инициативи, произтичащи от Глобалната стратегия за външна политика и политика за сигурност на ЕС, и практическите аспекти за постигане на кохерентност между тях, както и на влиянието на технологичните иновации върху въоръжените сили.", "date": "2019.01.30", "title": "Министър Красимир Каракачанов ще участва в неформалната среща на министрите на отбраната на държавите-членки на ЕС"}
{"url": "http://www.focus-news.net/news/2019/01/30/2617752/tanjug-vrazkite-s-kitay-sa-v-istoricheski-vazhod-zayavi-vuchich.html", "text": "Приветствайки новия китайски посланик Чен Бо, сръбският президент Александър Вучич изрази увереност, че нейният мандат в Белград ще остави специален белег на китайско-сръбското приятелство, съобщава новинарската агенция  Tanjug . \r\nЧен, която представи акредитивните си писма на Вучич, му предаде поздравите на китайския президент Си Дзинпин. \r\nВучич заяви, че е горд от това, че китайско-сръбските отношения са в исторически възход и изрази надежда, че тази година ще има възможност отново да посрещне китайския президент в Сърбия. \r\nТой изрази задоволство от интензивния политически диалог и ползотворното двустранно икономическо сътрудничество. Превод и редакция : Калоян Пенков", "date": "2019.01.30", "title": "Tanjug: Връзките с Китай са в исторически възход, заяви Вучич"}
{"url": "http://www.focus-news.net/news/2019/01/30/2617765/ministarat-na-imigratsiyata-i-integratsiyata-na-kralstvo-daniya-inger-styoyberg-shte-bade-na-poseshtenie-v-balgariya.html", "text": "Министърът на имиграцията и интеграцията на Кралство Дания Ингер Стьойберг ще бъде на посещение в България. Това съобщиха от пресцентъра на  МВР . Двамата с министър Младен Маринов ще посетят ГКПП „Капитан Андреево“. Програмата на работното посещение включва презентация на ГД „Гранична полиция“ в 9.00 часа. От 10.00 часа е предвидено посещение Тристранния контактен център - Капитан Андреево. В 10.30 часа е отпътуването за зелената граница с Турция. След връщането на ГКПП „Капитан Андреево“, около 12.00 часа е предвиден брифинг на двамата министри.", "date": "2019.01.30", "title": "Министърът на имиграцията и интеграцията на Кралство Дания Ингер Стьойберг ще бъде на посещение в България"}
{"url": "http://www.focus-news.net/news/2019/01/30/2617761/prezidentat-rumen-radev-e-na-poseshtenie-v-portugalskata-republika.html", "text": "Президентът Румен Радев е на двудневно държавно посещение в Лисабон по покана на португалския си колега Марсело Ребело де Соуза. Това съобщиха от  Прессекретариата на държавния глава . Възможностите за разширяване на търговско-икономическите отношения, сътрудничеството в областта на образованието, науката, иновациите и културата, въпроси от дневния ред на ЕС, както и миграцията, ще бъдат сред темите, които българският държавен глава ще обсъди в рамките на визитата си в Португалската република. На Площада на Империята президентът Румен Радев ще бъде посрещнат с официална церемония от португалския си колега Марсело Ребело де Соуза, след което в манастира „Жеронимош“ ще положи венец и ще отдаде почит пред паметта на големия португалски поет Луиш Ваш ди Камойнш. В двореца „Белем“ в Лисабон Румен Радев ще проведе среща със своя колега Марсело Ребело де Соуза, след което двамата държавни глави ще ръководят пленарните разговори между официалните делегации на България и Португалия. След края им президентите на България и Португалия ще дадат съвместна пресконференция. \r\nПрез втория ден от посещението си в Португалия държавният глава Румен Радев ще разговаря с министър-председателя на страната Антонио Коща и с председателя на Асамблеята на Португалската република Едуардо Феро Родригеш. В Лисабон българският държавен глава ще се срещне с кмета на града Фернандо Медина. На церемония в двореца „Пасош до Консельо де Лижбоа” президентът Румен Радев ще получи Почетния ключ на града. \r\nПо-късно през деня, в сградата на българското посолство в Лисабон, президентът Румен Радев ще разговаря с наши сънародници, които живеят и работят в Португалия. По време на визитата българският държавен глава ще бъде придружаван от съпругата си Десислава Радева.", "date": "2019.01.30", "title": "Президентът Румен Радев е на посещение в Португалската република"}
{"url": "http://www.focus-news.net/news/2019/01/30/2617768/denyat-30-yanuari-v-balgarskata-istoriya.html", "text": "През 1856 г. в Свищов е създадено първото българско читалище. На 30 януари 1844 година Георги Раковски е арестуван заедно с баща си в Котел. Те са наклеветени от котленските чорбаджии, че готвят бунт. В жалбата написана от тях до видинския управител срещу Георги Раковски и баща му пише: \"Сега ефендим - Стойко има едно момче, на име Сава, ходил по Европа, а сега дошел, ефендим, тук ат да язди, калъч върти и псува турците, рода и вярата им. На 30 януари 1878 година в хода на Руско-турската освободителна война отряд български опълченци освобождават Котел. Същия ден пълномощниците на Високата порта уведомяват главнокомандващия велик княз Николай Николаевич за безусловното приемане на предварителните условия на примирието.  \r\nНа тази дата са родени:  Борис III - цар на българите от 1918 г. до 1943 г., Златан Дудов - германски режисьор от български произход, класик на германското кино; политическият и държавен деец и банкер Атанас Буров. \r\nНа 30 януари умира първият президент на България Жельо Желев .  \r\n2018 г. \r\nKoнcтитyциoнният cъд взема peшeниe, c ĸoeтo пpиeма, чe изpaзът „c пpaвo нa пoвтopнo нaзнaчeниe“ в paзпopeдбaтa нa чл. 129, aл. 6 oт Koнcтитyциятa изĸлючвa възмoжнocттa зa нaзнaчaвaнe нa eднo лицe зa aдминиcтpaтивeн pъĸoвoдитeл нa ĸoнĸpeтeн cъд, пpoĸypaтypa или cлeдcтвeнa cлyжбa зa пoвeчe oт двa мaндaтa. Cъщoтo лицe мoжe дa бъдe нaзнaчaвaнo нa дpyги pъĸoвoдни длъжнocти в cъдeбнaтa влacт. \r\n1980 г.  \r\nОткрита е самостоятелна изложба на Светлин Русев в галерията на ул. \"Шипка\" 6. Светлин Русев (С. Р. Вълчев), роден на 14 юни 1933 г. в с. Върбица, Плевенско, е български художник. Завършва живопис във ВИИИ (днешната Художествена академия) при Д. Узунов; професор от 1977. Председателства Съюза на българските художници от 1973-1985 г., първи зам.-председател е на Комитета за култура в периода 1982-1984 г., от 1985 г. е директор на Националната художествена галерия. В художествения живот на България се налага в края на 50-те години на миналия век (композициите \"Интерниране\" и \"Копачки\"). През 1961 г. получава златен медал от Първата младежка изложба в София. Има успешни изяви в областта на кавалетната, монументалната живопис и рисунката. Създава художествени образи с монументално внушение, изградени с точен рисунък и монохромен колорит: \"Трактористи\" (1960 г.), \"Жена с хляб\" (1961 г.), \"Пред разстрел\" (1963 г.), \"Преди боя\" (1964 г.), \"Клетва\" (1966 г.), \"Прощаване с патриарх Евтимий\" (1968 г.), \"Безработни 1933\" (1968 г.), \"Отдих\" (1969 г.), \"Ден последен\" (1972 г.), \"Краят на работния ден\" (1974 г.), \"Самуилови воини\" (1975 г.), \"Батак\" (1977 г.), \"Светлина и мрак\" (1978 г.), \"Жената на миньора\" (1979 г.), \"Размисъл\" (1980 г.), \"Очакване\" (1980 г.) и др. Автор е на портрети, в които пресъздава майсторски типажа и психологическото състояние: \"Портрет на майката на художника\" (1967 г.), \"Портрет на Богомил Райнов\" (1970 г.), \"Портрет на Кирил Петров\" (1971 г.), \"Портрет на Дечко Узунов\" (1973 г.), \"Портрет на Васка Емануилова\" (1975 г.), \"Портрет на Николай Шмиргела\" (1977 г.), \"Портрет на Николай Райнов\" (1978 г.) и др. Работи в областта на пейзажа (\"Пейзаж в червено\", 1969 г.; \"Есенен пейзаж\", 1969 г.; \"Пейзаж от Балчик\", 1972 г.; \"Пейзаж от Мелник\", 1973 г.; \"Пейзаж от София\", 1976 г.; \"Пейзаж в бяло\", 1977 г.) и натюрморта. В живописния цикъл \"България\" (1970-1980 г.) разкрива нови черти в етнопсихологическия облик на българката. Рисува актови творби и композиции, работи в областта на монументалното изкуство (Централна гара в София, 1975 г.; НДК, 1980 г.; стенописва ц. \"Св. Петка\" в местността \"Рупите\" до Петрич, 1993-1994 г.). Член е на \"Салон д’Отон\" в Париж, на салон \"Ника-кай\" в Токио, на академия \"Медичи\" в Рим, на Академията за изкуства в Москва; почетен член-кореспондент е на \"Кюнстлерхаус\" във Виена. Носител е на награда \"Паисий Хилендарски\" (2001 г.). \r\n1967 г.  \r\nOт 30 януари до 1 февруари се провежда официално посещение в България на президента на Финландия Урхо Кеконен. Урхо Калева Кеконен (1900-1986 г.) е президент на Финландия в периода 1956-1981 г. Като водещ говорител на Центристката партия (известна като Аграрна партия до 1965 г.) той заема различни постове в правителствата от 1936 г. и е министър-председател от 1950 до 1956 г. Наследява Юхо Паасикиви като президент през 1956 г. Преизбран е през 1962 г. и 1968 г., а през 1973 г. финландският парламент гласува удължаването на мандата му, който преди удължаването трябва да завърши през 1974 г. През 1978 г. е избран за последния си мандат като президент. Подава оставка по здравословни причини през 1981 г. по време на кариерата си Кеконен успява да поддържа неутрални приятелски отношения с СССР. \r\n1963 г.  \r\nВ галерия \"Шарпантие\" в Париж е организирана изложбата \"Съкровищата на българските музеи\". Тя е под патронажа на френското Министерство на външните работи и е открита от министъра на културата Андре Малро. До закриването й на 2 юни с.г. тя е посетена от 120 000 души, сред които е и премиерът Жорж Помпиду.  \r\n1934 г.  \r\nС решение на правителството е въведен държавен монопол върху житото и ръжта. \r\n1913 г.  \r\nВ хода на Балканската война започват Българо-румънски преговори в София. Княз Гика настоява да получи 3300 кв. км в Южна Добруджа. Балканската война (1912-1913 г.) е война на България, Сърбия, Гърция и Черна гора (държавите от Балканския съюз – 1912-1913 г.) против Османската империя. Предизвиква се от нерешения национален въпрос на Балканите през последната четвърт на XIX и началото на ХХ в. По волята на западните европейски велики сили значителни части от полуострова, населени с българско, гръцко, сръбско и албанско население, остава в пределите на империята след Руско-турската освободителна война (1877-1878 г.). \r\n1912 г.  \r\nШведският писател Алфред Йенсен издига кандидатурата на Пенчо П. Славейков за Нобелова награда по литература за 1912 г. Пенчо Славейков е български поет, действителен член на БКД (1898 г.), син на П. Р. Славейков. Следва философия в Лайпциг в периода 1892-1898 г. Активно участва в редактирането на списание \"Мисъл\". Обществено-политическите и естетическите му възгледи се оформят под влияние на възрожденския демократизъм, реализма на руската класическа литература и българското народно творчество, на немската философия и психологизма на индивидуалистичната естетика. Майстор е на кратки лирични произведения - \"Сън за щастие\", епични - \"Епически песни\", \"На Острова на блажените\", творби. Разработва мотиви и от народното творчество. В поемата \"Кървава песен\" пресъздава трагизма на Априлското въстание. Превежда творби от немски поети. Умира в изгнание в Италия \r\n1888 г.  \r\nВладиците в Светия синод (Симеон Варненско-Преславски, Константин Врачански и Климент Търновски) са откарани под конвой до епархиите им, защото вземат решение да не споменават в божествената литургия името на княз Фердинанд като узурпатор и са негласно подкрепени от екзарха. През януари 1889 г. те проповядват против властите и са поставени под домашен арест. \r\n1878 г.  \r\nВ хода на Руско-турската освободителна война отряд български опълченци освобождават Котел. Същия ден пълномощниците на Високата порта уведомяват главнокомандващия велик княз Николай Николаевич за безусловното приемане на предварителните условия на примирието. \r\n1856 г.  \r\nВ Свищов е създадено първото българско читалище. \r\n1844 г.  \r\nГеорги Раковски е арестуван заедно с баща си в Котел. Те са наклеветени от котленските чорбаджии, че готвят бунт. В жалбата написана от тях до видинския управител срещу Георги Раковски и баща му пише: \"Сега ефендим - Стойко има едно момче, на име Сава, ходил по Европа, а сега дошел, ефендим, тук ат да язди, калъч върти и псува турците, рода и вярата им. Тъй като градът не може да поръчителства за тези хора, ние не искаме да ги имаме помежду си... Отървете ни от тях!\" На 31 януари двамата са изпратени през Търново за Русе, където остават в затвора до 22 февруари. На 23 февруари са оковани във вериги. Георги Раковски и баща му Стойко са изпратени към Цариград, където прекарват 3 години в затвора. \r\nНа тази дата са родени: \r\n1944 г.  \r\nРодена е Цветана Манева - театрална и киноактриса. Родена е в семейството на известния пловдивски драматичен артист Георги Манев. През 1966 г. завършва актьорско майсторство във ВИТИЗ в класа на професор Моис Бениеш.Дебютира в ролята на Еболи („Дон Карлос\" - Фр. Шилер) (1967) в Пловдивския драматичен театър, където играе до 1979 г., когато се присъединява към трупата на Театър „Сълза и смях“ (1979-1991) и в Драматичен театър „Н. О. Масалитинов“ в Пловдив, Драматичен театър „Невена Коканова“ Ямбол и Общински драматичен театър „Апостол Карамитев” Димитровград (1992-1993) и ТР „Сфумато“ (1993-1999). Играе в постановки на Театър 199. Участва още в театър „Сфумато“ и Младежки театър „Николай Бинев“. Преподавател по актьорско майсторство в Първо частно театрално училище „Любен Гройс“ в НБУ (1993-1995). Член на британското Шекспирово дружество. Художествен директор на театралното издание на международния фестивал „Варненско лято“. Има множество роли в театъра, но е по-известна с ролите си в киното: играла е в над 50 български филма. Председател е на Съюза на артистите в България от 1986 до 1989 година. Почетен професор на Нов български университет (2003).  \r\nПреди промените през 1989 г. Манева е била народна представителка в 7-мо, 8-мо народно събрание и 9-то народно събрание; била е член на Пленума на Комитета за култура и на управителния съвет на Съюза на филмовите дейци. През 1982 г. е удостоена със званието „народна артистка“. Хабилитиран професор. \r\nМанева е избирана и два поредни мандата за кандидат-член на ЦК на БКП – на XII и XIII конгрес. \r\nПрез 2004 г. получава орден „Стара планина“ за големите ѝ заслуги в областта на българския театър и кино и по повод 60 години от рождението ѝ. През същата година Манева е удостоена и със званието Почетен гражданин на град Пловдив. \r\n1903 г.  \r\nРоден е Златан Дудов - германски режисьор от български произход, класик на германското кино. През 1929 г. е стипендиант в СССР, където се запознава с Айзенщайн. Дебютът му \"Куле Вампе\" (1932 г.) е в традициите на пролетарското популярно изкуство (т. нар. соцреализъм). Емигрира в Париж през 1934 г., живее в Швейцария през 1940 г.. През 1945 г. се завръща в Берлин. По-известни филми: \"Сапунени мехури\" (1933 г.), \"Хляб наш насъщни\" (1949 г.), \"Семейство Бентин\" (1950 г.), \"Съдбата на жените\" (1952 г.), \"По силни от нощта\" (1954 г.), \"Капитанът от Кьолн\" (1956 г.), \"Превратности на любовта\" (1959 г.). Умира при автомобилна катастрофа. Не успява да завърши \"Кристина\" (1963 г.). Златан Дудов умира през 1963 г. \r\n1899 г.  \r\nРодена е Надежда – българска княгиня, последното дете на княз (цар) Фердинанд I и княгиня Мария Луиза; сестра на цар Борис III. На 24 януари 1924 г. се омъжва за Вюртенбергския херцог Албрех-Евгени и от брака си с него има пет деца: Фердинанд-Евгени, Маргарита–Луиза, Евгени-Еберхард, Александър-Евгени и София. Не се занимава с политическа дейност. \r\n1894 г.  \r\nРоден е Борис III - цар на българите от 1918 г. до 1943 г. Син е на княз (цар) Фердинанд I и княгиня Мария Луиза. Роден е в София. Получава веднага титлата княз Търновски. Негов брат е княз Кирил Преславски, а сестри – княгините Евдокия и Надежда. Поради ранната смърт на майка им (1899 г.) децата растат под непосредствения надзор на баба им – княгиня Клементина. Получават образованието си в Двореца като преподаватели са им видни учители от столичните училища. След завършване на средното си образование Борис III слуша лекции във Военното училище в София. След навършване на пълнолетие през 1912 г. официално е провъзгласен за престолонаследник на българския престол. Участва като офицер със специални поръчения в Балканската война (1912–1913 г.) и в Междусъюзническата война през 1913 г. След въвличането на България в Първата световна война (1914–1918 г.) известно време е адютант на главнокомандващия Българската армия, но после отново е офицер за специални поръчения. След абдикацията на цар Фердинанд I на 3 октомври 1918 г. се възкачва на престола под името Борис III. През първите няколко години от царуването си се въздържа от активно участие във вътрешнополитическия живот на страната. Не одобрява управлението на БЗНС (1919–1923 г.), начело на което стои Ал. Стамболийски. Става инициатор на военен заговор, организацията на който възлага на ръководителите на Военния съюз и новопоявилата се формация Народен сговор. След успеха на акцията на 9 юни 1923 г. пристъпва към укрепване на положението си като първостепенен фактор в цялостния политически живот на страната. Подкрепя сговористкото правителство на проф. Ал. Цанков до лятото на 1925 г. и когато то става неудобно от външни съображения, се разграничава от него, което довежда и до парламентарното му бламиране в началото на януари 1926 г. Работи в тесен контакт и с второто сговористко правителство начело с А. Ляпчев. През октомври 1930 г. се оженва за италианската принцеса Джованна (Йоанна). От брака им през януари 1933 г. се ражда първото им дете – княгиня Мария Луиза. След два преходни кабинета, през ноември 1935 г. Борис III поема цялата власт в свои ръце. През юни 1937 г. се ражда и второто дете на царското семейство - Симеон, който също получава титлата княз Търновски.  \r\nВ началото на Втората световна война Борис III се придържа към курс на неутралитет. Натискът на Берлин за въвличане на България във войната става все по-силен. На 1 март 1941 г. правителството на проф. Б. Филов, подписва Тристранния пакт, в резултат на който България става съюзник на държавите от хитлеристката ос. От този момент Борис III е лишен на практика от възможността да провежда самостоятелна външна политика. Той се оказва безсилен да се противопостави на следващото искане на своите съюзници – да обяви война на САЩ и Великобритания, което става на 13 декември 1941 г. В средата на август 1943 г. той предприема поредното си посещение при А. Хитлер. След завръщането си към 20–21 август неочаквано заболява тежко и след едноседмични мъчения умира на 28 август. Смъртта му е съвсем неочаквана и причините за нея и до днес остават неизяснени. На престола веднага е въздигнат синът му княз Симеон под името цар Симеон II. Поради непълнолетието му вместо него функциите на монарха се поемат от Регентство в състав: проф. Б. Филов, княз Кирил Преславски и ген. Н. Михов. \r\n1882 г.  \r\nРоден е Теодор Траянов - поет, преводач и дипломат. Участва като доброволец в Балканската война през 1912–1913 г. От 1914 г. е в системата на Министерството на външните работи и изповеданията. Служител е в Българското посолство във Виена (1914–1921 г.) и в Бреслау (дн. Вроцлав) (1922–1923 г.). Уволнен е след държавния преврат на 9 юни 1923 г. от правителството на проф. Ал. Цанков. Автор е на стихосбирката \"Пантеон\". Превежда от немски език. \r\n1876 г.  \r\nРоден е Никола Михайлов Ненов - български художник. Рисувал е портрети на изтъкнати интелектуалци като Пенчо Славейков, Иван Вазов, Петко Ю. Тодоров, цар Фердинанд и др. Роден е в Шумен на 30 януари 1876 г. Рисува от малък. Учи в Софийската мъжка гимназия. Негов учител и ръководител е проф. Иван Мърквичка. Завършва гимназията през 1895 г. и заминава за Мюнхен, където учи живопис в академията за изящни изкуства при професорите Ото Зайц и Александер фон Вагнер. След завършването заминава на специализация в Париж, а след това и в Лондон, където изучава старите английски портретисти. Завръща се отново в Мюнхен и открива частно училище по рисуване. Една от ученичките му – Ида Муглер от Фрайбург – става по-късно негова съпруга. От 1902 г. Михайлов е в България. Заема длъжността художник на Министерството на народното просвещение и става придворен художник на цар Фердинанд. Напуска страната през 1910 г. и се установява при съпругата си в Берлин. Между Първата и втората световна война е сред най-търсените и скъпо платени салонни портретисти не само в Европа, но и в Южна и Северна Америка. През 1917 г. художникът открива изложби в Лайпциг, Берлин, Дрезден и Бремен. През 1921 г. посещава Аржентина и рисува портрети на видни личности. През 1922 – 1923 г. в Чили и Бразилия рисува портрети на председателите на двете републики и прави изложби. В края на 1923 г. и през 1924 г. художникът пътува и прави изложби в Ню Йорк, Вашингтон, Филаделфия и др.  \r\nБлагодарение на своя голям талант в портретната живопис, художникът си извоюва международна известност. Неговите изложби се посещавани и коментирани в пресата от критици и публика. Михайлов е много продуктивен художник. По данни на немския печат до 1954 г. е нарисувал 3000 картини, в периода 1911 – 1960 г. е участвал в общо 55 изложби, 26 от които в Германия – повечето от тях самостоятелни.  \r\nНикола Михайлов е завещал 18 от картините си на Националната художествена галерия, но българската бюрокрация години наред не се е погрижила да ги прибере от Германия и 7 от тях са изчезнали.  \r\nСпоред завещанието на художника, който умира през 1960 г., картините от жилището на дъщеря му след нейната смърт трябва да дойдат в България. Част от картините са репродуцирани от изкуствоведката Снежанка Добриянова-Бауер. Дъщеря му Олга Михайлова умира през май 1994 г. на 90-годишна възраст. \r\n1875 г.  \r\nРоден е Атанас Буров - политически и държавен деец, банкер. Завършва икономически и правни науки в Париж. Завръщайки се в България става един от лидерите на Народната партия и като такъв заема важни държавни постове – подпредседател на ХV ОНС, министър на търговията в правителството на Ст. Данев (1913 г.) и в коалиционното правителство на Ал. Стамболийски (октомври 1919 – май 1920 г.). Противник е на управлението на БЗНС, организира участието на привържениците на Конституционния блок за акцията в Търново през септември 1922 г. След неуспеха на акцията е принуден да емигрира. След държавния преврат на 9 юни 1923 г. се завръща в България и става един от основателите на Демократическия сговор. Той е министър на външните работи в правителството на А. Ляпчев (1926–1931 г.). По-късно участва в управлението на страната за кратко време като министър без портфейл в правителството на К. Муравиев (2–8 септември 1944 г.). По време на Втората световна война (1939–1945 г.) като противник на отечественофронтовската власт е репресиран и загива. \r\n1875 г.  \r\nРоден е Климент Шапкарев - български революционер, член на Вътрешната македоно-одринска революционна организация и просветен деец. Климент Шапкарев е роден в 1875 година в Охрид. Син е на видния български етнограф и фолклорист Кузман Шапкарев. В 1893 година завършва с осмия випуск Солунската българска мъжка гимназия. В гимназията членува в тайния революционен кръжок заедно с Гоце Делчев и Петър Васков. След завършването на гимназията в 1892 година учи биология и химия в Софийския университет. През 1897 година е делегат от Самоковското дружество на Четвъртия македонски конгрес. Завършва в 1898 година и става учител в Самоков, като едновременно с учителската дейност работи и като пунктов началник на ВМОРО, като организира прехвърлянето на хора и оръжие през границата в Османската империя. В 1904 – 1905 година е учител в Одринската българска гимназия „Д-р Петър Берон“ и секретар на Одринския окръжен комитет на ВМОРО. Делегат е на Рилския (1905) и Кюстендилския конгрес на ВМОРО (1908). \r\nКато Август пише във вестника на десницата във ВМОРО „Илинден“, от чиито страници напада органа на левицата „Одрински глас“. Преди началото на Балканската война заминава от Одрин за България и се записва като доброволец в 52-ри пехотен полк на българската армия, с който се сражава под Одрин. За проявена храброст е награден с кръст. В Междусъюзническата война е в щаба на Македоно-одринското опълчение. По време на Първата световна война е във Велес като член на Цензурната комисия. След края на войната преподава 20 години в земеделското училище в Садово. След освобождението на Вардарска Македония през пролетта на 1941 година се установява в Битоля, където също преподава в земеделско училище. Умира там през 1949 година. \r\nКлимент Шапкарев е автор на брошурата „Спомени и мисли за Гоце Делчев“. \r\nСлед Балканските войни в Чирпан Климент Шапкарев се жени за Амалия Примджанова, която заедно със Славка Чакърова-Пушкарова от Струга, Люба Кюпева от Велес и Янка Каневчева от Охрид е член на революционна женска група. Негови синове са българският икономист и председател на Македонския научен институт Петър Шапкарев и историкът Иван Шапкарев. \r\n1857 г.  \r\nРоден е Петър Ораховац – лекар и обществен деец, един от организаторите на здравното дело в България. Роден е в Орехово, Черна гора. Следва право в Русия. През 1875 г. прекъсва обучението си и се включва във въстанието в Босна и Херцеговина през 1875–1878 г. Участва и в Сръбско-турската война през 1876 г. След това се завръща в Русия и завършва медицина в Москва. Установява се в България и от 1884 г. работи като околийски лекар в Кула, Ловеч, Видин, окръжен лекар в Ловеч и София. През 1898 г. е назначен за директор на Софийската общинска санитарна служба, а през 1901–1902 г. за директор на Държавна санитарна инспекция. След това преминава на свободна практика. Той е сред създателите и ръководителите на Българския лекарски съюз. През 1909–1910 г. е избран за член и председател на Върховния медицински съвет. Полага големи грижи за развитието на здравеопазването в България. Автор е на законопроект (1901 г.) за народното здраве, който предвижда разширяване на участъковия принцип и подобряване на санитарния надзор, на проект за изменение на Закона за опазване на общественото здраве (1903 г.) и др. По негово настояване е гласувано увеличение на санитарния бюджет с 25 % и отпускане на кредит за построяване на 35 нови болници. Изработва правилник за работа на болничните колегиуми и въвежда двустепенното обслужване на болните в стационарите. Участва в редактирането на сп. \"Медицина\", \"Български лекар\" и \"Медицински напредък\". Автор е на редица трудове, посветени на санитарното дело - \"Санитарната организация и санитарното състояние на София\", \"Поглед върху нашите санитарни наредби\", \"Санитарната служба в София през войните 1912–1913\" и др. \r\n1839 г.  \r\nРоден е Васил Диамандиев - учител, общественик, деец на македоно-одринското революционно движение. Роден в Охрид. Следва във Физико-математическия факултет на Московския университет, а по-късно продължава обучението си в Киевския университет. Работи като учител в Кукуш, Велес и Охрид. Преследван от гръцките фанариоти заради просветната си дейност, Диамандиев емигрира в Русия. Учителства в българското училище в Комрат, Бесарабия. По негова инициатива по време на Сръбско-турската война през 1876 г. се създава Комитет за подпомагане на българските доброволци. Този комитет продължава да функционира и по време на Руско-турската освободителна война през 1877–1878 г. След Освобождението се преселва в България и взема активно участие в държавния живот. Народен представител в Учредителното и в I ВНС. Той е един от инициаторите за откриването на Софийската публична библиотека (дн. НБ \"Св. св. Кирил и Методий\"). Изпълнява редица административни служби: председател на Кюстендилския окръжен съд, чл. на Русенския апелативен съд, чл. на Върховния касационен съд и др. Диамандиев не губи връзка с българите, останали извън пределите на България. Основава и става председател на \"Македонска лига\" в Русе, Македонско благотворително дружество в София и дружество \"Македонски глас\". През март 1895 г. се включва в учредяването на Върховния македоно-одрински комитет и е избран в неговото ръководство. На тази дата умира: \r\n2015 г.  \r\nЖельо Желев - първият президент на Република България. Желю Митев Желев е български философ (доктор на философските науки), дисидент и политик, държавен глава на България между 1 август 1990 и 22 януари 1997 г. 4-ти и последен председател (президент) на Републиката: Народна република България (1 август – 15 ноември 1990); Република България (15 ноември 1990 – 22 януари 1992). 1-ви президент на Република България (22 януари 1992 – 22 януари 1997). \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни”.", "date": "2019.01.30", "title": "Денят 30 януари в българската история"}
{"url": "http://www.focus-news.net/news/2019/01/30/2617764/aa-995-ot-teritoriyata-na-islyamska-darzhavav-siriya-e-varnata.html", "text": "Над 99,5% от територията, която беше превзета от групировката „Ислямска държава“ в Сирия е върната на сирийския народ, заяви изпълняващия длъжността министър на отбраната Патрик Шанахан, съобщава  Anadolu Agency . \r\n„След няколко седмици ще бъде на 100%“, каза Шанахан пред репортери в Пенгатона докато обсъждаше изтеглянето на войските от Сирия. \r\nШанахан добави, че групировката скоро няма да може да управлява в Сирия, и че финансирането е намалено. \r\n„Сирия вече не е безопасно убежище“, заяви министърът на отбраната. „Терористите вече не държат ключови територии и не контролират значителни населени места“. \r\nМиналият месец, американският президент Доналд Тръмп направи изненадващо съобщение, че 2-те хиляди американски войници ще бъдат изтеглени от Сирия. Този ход предизвика критики от много съюзници и съветници по сигурността, включително собствения кабинет, и евентуално доведе до оставката на бившия министър на отбраната Джеймс Матис. Превод и редакция : Калоян Пенков", "date": "2019.01.30", "title": "АА: 99,5% от територията на „Ислямска държава“в Сирия е върната"}
{"url": "http://www.focus-news.net/news/2019/01/30/2617758/ria-novosti-maduro-prizova-amerikanskite-kompanii-da-prodalzhat-da-investirat-vav-venetsuela.html", "text": "Президентът на Венецуела, Николас Мадуро призова американските компании да продължат да инвестират във Венецуела, съобщава  РИА Новости . \r\n„Казвам на американските инвеститори в областта на петрола, газа, туризма, добива на злато и диаманти: въпреки напрежението в отношенията нека да инвестират и работят във Венецуела“, заяви той. \r\nМадуро посочи, че в момента повече от три хиляди американски компании са вписани във венецуелския регистър на търговските дружества, а компании като Chevron работят в петролния отрасъл в страната. Превод и редакция : Калоян Пенков", "date": "2019.01.30", "title": "РИА Новости: Мадуро призова американските компании да продължат да инвестират във Венецуела"}
{"url": "http://www.focus-news.net/news/2019/01/30/2617754/ria-novosti-maduro-schita-che-glavnata-tsel-na-sasht-vav-venetsuela-e-dobiva-na-neft.html", "text": "Главната цел на САЩ във Венецуела е взимането на нейния нефт и други ресурси, заяви президентът на Венецуела Николас Мадуро пред  РИА Новости . \r\nВтората причина е идеологическа – „унищожаването на примера, идеята, духа на Симон Боливар“. „Това е втората главна причина - да се сложи край на този дух - духовно, културно и политически“. \r\nПо думите му, САЩ считат Латинска Америка „за свои заден двор“. „Ние казваме, че не сме ничий заден двор, ние сме независими републики“, добави той. Превод и редакция : Калоян Пенков", "date": "2019.01.30", "title": "РИА Новости: Мадуро счита, че главната цел на САЩ във Венецуела е добива на нефт"}
{"url": "http://www.focus-news.net/news/2019/01/30/2617773/ochakva-se-oblastniyat-upravitel-na-lovech-da-bade-naznachen-za-predsedatel-na-us-na-api.html", "text": "На днешното правителствено заседание се очаква кабинетът да освободи от поста областен управител на Ловеч Георги Терзийски, за да може да бъде назначен за председател на УС на АПИ от регионалния министър Петя Аврамова. Георги Терзийски застава на мястото на инж. Светослав Глосов, който на 9 януари подаде оставка по настояване на премиера Бойко Борисов заради хаоса около електронните винетки в началото на годината. На заседанието правителството ще одобри и бюджета на фонд „Сигурност на електроенергийната система“ за 2019 г. Министрите ще обсъдят и бюджетната процедура за 2020 г. В дневния ред е заложена и точка за одобряване на допълнителни разходи по бюджета на Министерския съвет за 2019 г.", "date": "2019.01.30", "title": "Очаква се областният управител на Ловеч да бъде назначен за председател на УС на АПИ"}
{"url": "http://www.focus-news.net/news/2019/01/30/2617769/stara-zagora-gripnata-epidemiya-v-oblastta-se-otmenya.html", "text": "Грипната епидемия в областта се отменя. Това съобщиха от пресцентъра на  РЗИ - Стара Загора . Въз основа на значителния спад на острите респираторни заболявания през последната седмица (21 януари 2019 г. – 27 януари 2019 г.), с регистрирана заболяемост от 229. 62 на 10 000 население и продължаващата тенденция за намаляване на заболелите от остри респираторни заболявания (ОРЗ) през последните два дни, РЗИ - Стара Загора отменя всички предприети противоепидемични мерки по време на грипна епидемия на територията на област Стара Загора. Болните с висока температура и други признаци на грип да не провеждат самолечение. При наличие на симптоми за грип да посещават личните си лекари и да не ходят болни на работа и училище. РЗИ - Стара Загора продължава ежедневно да извършва активен надзор над заболяемостта от грип и ОРЗ.", "date": "2019.01.30", "title": "Стара Загора: Грипната епидемия в областта се отменя"}
{"url": "http://www.focus-news.net/news/2019/01/30/2617775/pregled-na-osnovnite-temi-v-dobrudzhanskiya-pechat.html", "text": "\"Съветниците приеха единодушно бюджет 2019“, съобщава на първа страница вестник  „Нова добруджанска трибуна“ .  Бюджетът за тази година е  66 302 837 лв. От общия размер 41 437 013 лева са от държавни приходи и 24 865 824  лева приходи от местни дейности. Разпределението на разходите е 41 437 013 лева за дейности държавна отговорност, 23 711 584  лева за местни дейности и 1 154 240 лева за дофинансиране на държавни дейности с местни приходи. Общинският съвет на Добрич е отхвърлил разглеждането на предложение за искане на оставката на председателя Иво Пенчев. Предложението е дошло от група общински съветници. Поради краткото време то не е било включено в дневния ред на заседанието. Това ще се случи на февруарската редовна сесия. „В райони в Каварна и селища в общината водата е негодна за пиене“, съобщава всекидневникът. Отклоненията са установени при мониторинг от страна на ВиК. Препоръчва се на жителите на седем села да ползват за питейни нужди бутилирана вода. „Суджукгейт“ вече е в Специализирания съд“, съобщава на първа страница другият регионален вестник „Добруджанска трибуна“. Специализираната прокуратура е внесла в Специализирания наказателен съд обвинителен акт срещу Живко Мартинов, обвинен за изнудване на добричкия бизнесмен, с цел да набави за себе си облага от 4 тона суров суджук, 30 кг филе „Елена“ и 30 кг телешка пастърма. Две години и половина е постановил съдът в Добрич за мъж, организирал схема за пренасяне на 4 кг кокаин, съобщава всекидневникът. Ефективната присъда е за 43-годишния Живко Желязков. Окръжните магистрати са постановили строг затворнически режим за изтърпяване на наложеното наказание. От региона – подписан е договор за реконструкция на Дамбата в Балчик, съобщава изданието. Община Балчик е водещ партньор и изпълнява проекта съвместно с румънската Община Мангалия. 4 км от крайбрежното съоръжение е с изтекъл експлоатационен срок, има срутища и настилката не е в добро състояние.", "date": "2019.01.30", "title": "Преглед на основните теми в добруджанския печат"}
{"url": "http://www.focus-news.net/news/2019/01/30/2617766/tass-shindzo-abe-zayavi-che-tokio-schita-yuzhnite-kurili-za-svoya-izkonna-teritoriya.html", "text": "Япония счита „северните територии“ за свои изконни земи, няма промяна в тази позиция на японското правителство. Това заяви министър-председателят Шиндзо Абе по време на дебат в парламента, съобщава агенция TACC. \r\n„Северните територии – това са наши изконни земи. Няма промяна в позицията“, подчерта Абе. Той добави, че последователната позиция на японското правителство е да определи собствеността на „всичките четири острова“ (Кунашир, Итуруп, Шикотан и група от острови, които в Япония се наричат Хабомай) и на тази основа да се сключи мирен договор. \r\n„Преговорите с руската страна се провеждат въз основа на всички документи и споразумения, постигнати досега. Въпреки това, японско-съветската декларация от 1956 г. е единственият документ, който е ратифициран от парламентите на двете страни и все още е валиден“, заяви ръководителят на японското правителство.  Превод и редакция : Калоян Пенков", "date": "2019.01.30", "title": "ТАСС: Шиндзо Абе заяви, че Токио счита Южните Курили за своя изконна територия"}
{"url": "http://www.focus-news.net/news/2019/01/30/2617767/govoritelyat-na-pg-na-bsp-za-balgariya-elena-yoncheva-shte-predstavi-svoeto-razsledvane-za-koruptsiya-v-ministerski-savet-v-tsentralata-na-partiyata.html", "text": "Говорителят на ПГ на \"БСП за България\" Елена Йончева ще представи своето разследване за корупция в Министерски съвет в централата на партията. Това съобщи лидерът на БСП Корнелия Нинова на пресконференция в централата на БСП на 29 януари, предаде репортер на  Агенция „Фокус“ .  Агенция \"Фокус\"  припомня:  \r\nРазследването на Елена Йончева е правено през последния месец и цели  да докаже с документи, със свидетели, с всички необходими доказателства корупция в най-високите етажи на властта. То бе анонсирано още на 26 януари по време  на четвъртото заседание на 49-тия конгрес на БСП от лидера на партията Корнелия Нинова, която  допълни, че в разследването става въпрос за сговор в Министерски съвет на министри за корупция и за заличаване на нейните следи. По предложение на Корнелия Нинова конгресът излезе и с декларация в подкрепа на Йончева и свободата на словото. Декларацията бе единодушно приета от делегатите на конгреса и  част от нея гласеше следното: „Всички ние днес сме Елена Йончева. Истината идва. Насилието няма да мине“. Приетият документ дойде като отговор на обвинението срещу говорителя на БСП за пране на пари в особено големи размери.  \r\nДеница КИТАНОВА", "date": "2019.01.30", "title": "Говорителят на ПГ на \"БСП за България\" Елена Йончева ще представи своето разследване за корупция в Министерски съвет в централата на партията"}
{"url": "http://www.focus-news.net/news/2019/01/30/2617779/blagoevgrad-vazstanoveno-e-dvizhenieto-po-pat-i-1-simitli-kresna-v-rayona-na-kresnenskoto-defile-pri-km-391.html", "text": "Възстановено е движението по път I-1 Симитли - Кресна в района на Кресненското дефиле при км 391. Това съобщиха от пресцентъра на  Агенция \"Пътна инфраструктура\" .", "date": "2019.01.30", "title": "Благоевград: Възстановено е движението по път I-1 Симитли - Кресна в района на Кресненското дефиле при км 391"}
{"url": "http://www.focus-news.net/news/2019/01/30/2617780/dobrich-s-vremenna-organizatsiya-na-dvizhenie-na-avtomobili-e-ulitsa-maksim-gorki-vav-vrazka-s-deynosti-po-vodniya-proekt.html", "text": "С временна организация на движение на автомобили е улица „Максим Горки“ в града във връзка с дейности по водния проект. Въведената промяна е в участъка от ул. “Славянска” до бул. „Трети март“, предаде кореспондентът на  Радио „Фокус” – Варна . Частични ремонтни дейности на асфалтовата настилка се извършват по пътя за Варна, движението се осъществява с повишено внимание, както и по околовръстния път на Добрич заради ремонти. Полагането на асфалтовата настилка се очаква да приключи до 31 януари. Навсякъде в зоните на ремонт движението на превозни средства се регулира с пътни знаци. Няма въведени промени в движението на автомобили в областта. В Добрич времето е ясно, духа слаб вятър, без превалявания, температурата на въздуха е около 8 градуса.  \r\nЖулиета НИКОЛОВА", "date": "2019.01.30", "title": "Добрич: С временна организация на движение на автомобили е улица „Максим Горки“ във връзка с дейности по водния проект"}
{"url": "http://www.focus-news.net/news/2019/01/30/2617778/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "Днес „Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с реконструкция на уличен водопровод на ул. „Сава Михайлов“ в жк. „Западен парк“ се налага спиране на водоподаването от 10:00 до 22:00 часа на клиентите на „Софийска вода”, живеещи в: бл. 69, бл. 70, бл. 71, бл. 72, бл. 78, бл. 79, бл. 81, бл. 82, и бл. 83; ул. „Сава Михайлов“ от бл. 33А до бул. „Царица Йоана“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сава Михайлов“ пред бл. 52. \r\nВъв връзка с подмяна на спирателен кран на бул. „Пенчо Славейков“ в центъра на града се налага спиране на водоподаването от 09:00 до 20:00 часа на клиентите на „Софийска вода”, живеещи в района на: бул. „Пенчо Славейков“ от бул. „Прага“ до ул. „Люлин планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Иван Рилски“ ъгъла с бул. „Пенчо Славейков“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството –", "date": "2019.01.30", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/01/30/2617772/sofiya-negovo-visokopreosveshtenstvo-mitropolitat-na-sasht-kanada-i-avstraliya-yosif-shte-oglavi-arhiereyska-sveta-liturgiya-v-su-sv-kliment-ohridski.html", "text": "Всяка година на 30 януари Православната църква прославя светите Три светители велики архиереи  - св. Василий Велики, св. Григорий Богослов  и св. Йоан Златоуст, съобщи репортер на  Агенция „Фокус“ . Празникът на светите Три светители се чества като празник на висшите православни духовни  учебни заведения - академии, богословски факултети, духовни школи и пр.", "date": "2019.01.30", "title": "София: Негово високопреосвещенство митрополитът на САЩ, Канада и Австралия Йосиф ще оглави архиерейска света Литургия в СУ \"Св Климент Охридски\""}
{"url": "http://www.focus-news.net/news/2019/01/30/2617771/programa-kulturno-predpriemachestvo-nasledstvo-i-satrudnichestvo-zapochva-sas-sabitieto-initsiirane-na-partnyorstva.html", "text": "Програма РА 14 „Културно предприемачество, наследство и сътрудничество“, управлявана от Министерство на културата, започва със събитие „Иницииране на партньорства“. Това съобщиха от пресцентъра на  Министерство на културата . То ще се състои на днес и утре (31 януари) от 10.00 часа в Зали 8 и 9 в НДК, като участие ще вземат над 100 организации от културните сектори в България, Исландия, Лихтенщайн и Норвегия. Целта е установяване на работни контакти и подготовка на партньорски проекти за финансиране. Средствата за реализирането на програмата – 10 млн. евро, се осигуряват от Финансовия механизъм на Европейското икономическо пространство 2014-2021 г., като ще се даде възможност за финансиране на над 60 проекта на културни оператори от страната. „Културно предприемачество, наследство и сътрудничество“ се фокусира върху ролята на културата и културното наследство като ресурси за местно и регионално развитие. Ще бъдат подкрепени проекти, които подобряват условията на представяне на колекции на музеи, галерии, библиотеки и читалища, проекти, създаващи ново културно съдържание като фестивали, изложби и пътуващи събития, както и такива, които документират културната история на социални, етнически и културни малцинства и групи.  Финансовият механизъм на Европейското икономическо пространство 2014-2021 г. предоставя средства, осигурени от Кралство Норвегия, Република Исландия и Княжество Лихтенщайн. Целта е намаляване на икономическите и социалните различия в Европа и засилване на двустранните отношения между страните-донори и страните-бенефициенти чрез финансиране на няколко приоритетни сектора, сред които култура, гражданско общество, добро управление, основни права и свободи .", "date": "2019.01.30", "title": "Програма “Културно предприемачество, наследство и сътрудничество“ започва със събитието „Иницииране на партньорства“"}
{"url": "http://www.focus-news.net/news/2019/01/30/2617777/aa-ministarat-na-otbranata-na-turtsiya-pokani-gratskiya-si-kolega.html", "text": "Турският министър на отбраната Хулуси Акар поздрави новоназначения гръцки колега Евангелос Апостолакис и го покани  на посещение в Турция, предава турската  Anadolu Agency . \r\nАкар изтъкна важността на добрите отношения между Гърция и Турция и сътрудничеството във военната сфера, добавяйки че ще се радва да посрещне Апостолакис в Турция. \r\nПреди годишнината от кризата на островите Кардак тази покана се възприема като важна от експертите по сигурността, което може да намали напрежението в Егейския и Средиземноморския регион. \r\nСпор, продължил десетилетия между Турция и Гърция заради необитаваните малки острови в Егейско море доведе страните до ръба на военен конфликт през 1996 г.  Превод и редакция : Калоян Пенков", "date": "2019.01.30", "title": "АА: Министърът на отбраната на Турция покани гръцкия си колега"}
{"url": "http://www.focus-news.net/news/2019/01/30/2617783/veliko-tarnovo-otbelyazvat-se-165-godini-ot-rozhdenieto-na-stefan-stambolov-v-grada.html", "text": "Отбелязват се 165 години от рождението на Стефан Стамболов в града. Това съобщиха от пресцентъра на  Община Велико Търново . Паметта на бележития великотърновец и министър-председател на България в периода (1887 - 1894 г.) ще бъде почетена днес пред паметника му, намиращ се в началото на Самоводската чаршия. \r\nПоследните исторически проучвания сочат, че именно на днешния ден е неговата рождена дата.  \r\nПрограмата ще започне в 11.00 часа с литературно-музикалната композиция „Стефан Стамболов – революционер, поет, държавник“, която ще бъде изпълнена от Десислава Димитрова, Мирослава Дончева и Бирджан Яначков – ученици от Старопрестолна гимназия по икономика. Слово за големия български държавник ще държи директорът на Регионалната библиотека „Петко Р. Славейков“ Иван Александров.  \r\nЩе бъде отслужен и благослов, а с военен ритуал обществеността ще положи венци и цветя в знак на признателност.", "date": "2019.01.30", "title": "Велико Търново: Отбелязват се 165 години от рождението на Стефан Стамболов в града"}
{"url": "http://www.focus-news.net/news/2019/01/30/2617782/denyat-30-yanuari-v-svetovnata-istoriya.html", "text": "На 30 януари 1933 година Адолф Хитлер е провъзгласен за канцлер на Германия. През 1948 г. в Сент-Мориц (Швейцария) се откриват Петите зимни Олимпийски игри. Зимните Олимпийски игри са многодисциплинно спортно събитие, което се провежда веднъж на всеки четири години . На тази дата са родени: \r\nИсак Осипович Дунаевски - руски композитор; е Макс Тейлър - южноафрикански бактериолог, носител на Нобелова награда за физиология и медицина; Франклин Делано Рузвелт - 32-ият президент на САЩ, няколко пъти преизбиран на този пост \r\n2018 г. \r\nВластите в Сърбия връчват призовка и 11 хиляди страници обвинителен акт на банкера Цветан Василев. \r\n2018 г. \r\nАмериканското Министерство на финансите включва в “Кремълския списък” имената на 114 държавни служители и ръководители на държавни компании, както и 96 олигарси. \r\nТой е съставен съгласно американския закон „За противодействие на противниците на Америка чрез санкции” (CAATSA – The Countering America’s Adversaries Through Sanctions Act). \r\nВ списъка са министър-председателят на Русия Дмитрий Медведев, министърът на транспорта Максим Соколов, министърът на финансите Антон Силуанов, министърът на енергетиката Александр Новак, както и на природните ресурси и екологията Сергей Донской. \r\n2018 г. \r\nКенийският опозиционен лидер Рейла Одинга полага клетва като \"президент на народа\" на Кения пред стотици поддръжници въпреки предупрежденията, че церемонията може да граничи с държавна измяна. \r\n2017 г.  \r\nУчени в Централен Китай разкриват най-стария (540 милиона години) известен човешки прародител - Сакоритус във вкаменелости. \r\n2013 г.  \r\nЮжна Корея изпраща в космоса собствена ракета Наро 1 с изследователски спътник STSAT-2C. \r\n1990 г.  \r\nНа среща с премиер-министъра на ГДР Х. Модров М. Горбачов приема идеята за обединение на двете германски държави. Михаил Сергеевич Горбачов е руски партиен и държавен деец. Член е на КПСС от 1952 г.. През 1946 г. -1950 г. работи като механизатор в МТС в родния си край. Завършва Юридическия факултет на Московския държавен университет през 1955 г. и Ставрополския селскостопански институт през 1967 г. От април 1970 г. е първи секретар на Ставрополския краеви комитет на КПСС. Член е на ЦК на КПСС от 1971 г., на Политбюро на ЦК на КПСС - от 1980 г.. Секретар (1978-1985 г.) и генерален-секретар е на ЦК на КПСС от 1985 до 1991 г.. Президент е на СССР от 1990 до 1991 г.  Горбачов слиза доброволно от политическата сцена през лятото на 1991 г. Основател и ръководител е на фондация \"Горбачов\" за изследване и развитие на демократичните процеси. Той е лауреат на Нобелова награда за мир през 1990 г. Посещава България през 2002 г. Михаил Горбачов е \"Доктор хонорис кауза\" на над 100 университета в света, както и на Софийския университет (2002 г.). \r\n1973 г.  \r\nВ клуба “Попкорн” в Куинс групата Kiss излиза за първи път пред публика. \r\n“Кис” (Kiss) e aмериканска рокгрупа, основана в Ню Йорк през 1972 г.. Състав: Питър Крис - ударни, вокал (до 1980 г.), Ейс Фрейли - китара (до 1983 г.), Джийн Саймънс - бас, вокал; Пола Стенли - китара, вокал; Ерик Кар - ударни (от 1980 г.); Брус Кюлик - китара (от 1984 г.) Репертоарът им включва песни в стил хард-рок. Aлбуми: “Kiss” (1974 г.), “Hotter Than Hell” (1974 г.), “Dressed to Kill” (1975 г.), “Alive!” (1975 г.), “Destroyer” (1976 г.), “The Originals” (1976 г.), “Rock and Roll Over” (1976 г.), “Love gun” (1977 г.), “Kiss Alive” (1977 г.), “Double Platinium” (1978 г.), “Dinasty” (1979 г.), “Kiss Unmasked” (1980 г.), “Music from the Elder” (1981 г.), “Killers” (1982 г.), “Creatures of the Night” (1982 г.),”Lick it Up” (1983 г.), “Animalize” (1984 г.), “Asylum” (1985 г.), “Crazy Nights” (1987 г.), “Smashes, Thrashes and Hits” (1988 г.), “Hot in the Shade” (1989 г.), “Revenge” (1992 г.), “Alive III” (1993 г.), “Kiss Unplugged”, “You Wanted the Best, You Got the Best”, “Greatest Hits” (1996 г.), “Carnival of Souls - the Final Sessions” (1997 г.), “Psycho-Circus” (1998 г.). \r\n1948 г.  \r\nВ Сент-Мориц (Швейцария) се откриват Петите зимни Олимпийски игри. Зимните Олимпийски игри са многодисциплинно спортно събитие, което се провежда веднъж на всеки четири години. Те включват спортове, които се практикуват на лед или на сняг. Всеки Национален Олимпийски Комитет определя спортисти, който да се състезават с представителите на останалите държави за бронзови, сребърни и златни отличия. Последните Зимни Олимпийски игри се провеждат в Торино, Италия, през 2006 г. Следващите ще се проведат във Ванкувър, Британска Колумбия, през 2010 г. Спортните дисциплини включват: алпийски ски, биатлон, бобслей, каране на ски извън писта, кърлинг, фигурно пързаляне, каране на ски в свободен стил, хокей на лед, шорттрек, ски-скокове, сноубординг. \r\n1943 г.  \r\nХитлеристките войски на фелдмаршал Паулус се предават на съветската армия край Сталинград, с което завършва една от най-продължителните и тежки битки през Втората световна война. Победата на съветските войски слага началото на коренен прелом във военните действия на съветско-германския фронт във войната. Битката при Сталинград от 1942-43 г. е неуспешно немско нападение на съветския град Сталинград по време на Втората световна война. Немските войски нахлуват на територията на СССР през 1941 г. и достигат до предградията на Сталинград (дн. Волгоград) през лятото на 1942 г. Посрещнати от решителните части на Червената армия, защитаващи града под командването на Василий Чуйков, немските войски достигат до центъра на града след яростни боеве. През ноември съветската армия контраатакува и обгражда немската, водена от Вридрих Паулус, който се предава на 30 януари 1943 г. заедно с 91-хилядната си армия. Силите на Оста (немци, румънци, италианци и унгарци) претърпяват 800-хилядни жертви, докато от съветска страна жертвите са 1 милион. Битката маркира най-далечното проникване на Германия на територията на СССР. \r\n1936 г.  \r\nХитлер забранява на немските граждани да приемат Нобелови награди и учредява Немска национална награда. Немската национална награда за изкуства и наука е медал, създаден по нареждане на Адолф Хитлер вследствие на награждаването на антинацисткия немски писател Карл фон Осиетски с Нобелова награда за мир през 1935 г. Медалът е изработен от Мюлер-Ерфурт и има инкрустирани диаманти. Теглото му е толкова голямо, че се налага създаването на специална лента, която да може а го задържи на сакото на носителя. Силно орнаментирана кутия пази медала, а широк червено-бял пояс го съпътства. На лицето се намира образът на Гьоте, а надписът FÜR KUNST UND WISSENSCHAFT ( за наука и изкуство) е гравиран. Заедно с медала се връчва парична награда в размер на 100 000 райхмарки. Носители на отличието са Фриц Тод, Фердинанд Порше, Вили Месешмит, Вилхелм Филшнер, Аугуст Биер, Ернст Хенкел, Алфред Розенберг, Фердинанд Сауербруш и Пол Труст. Общият брой на националните награди, раздадени от 1937 до 1939 г., е 9, което прави Немската национална награда една от най-редките по времето на Третия райх, по-рядка дори от Немския орден. \r\n1933 г.  \r\nАдолф Хитлер е провъзгласен за канцлер на Германия. Адолф Хитлер (истинска фамилия: Шиклгрубер) е германски политик, един от създателите на Националсоциалистическата Германска работническа партия (Nationalsozialistische Deutsche Arbeitspartei). За периода 1933 г. - 1934 г. той е министър-председател на Германия, а в годините между 1934 г. и 1945 г. е министър-председател и държавен глава. Обявен е за главен военнопрестъпник след Втората световна война. Роден е в Австро-Унгария. През 1913 г. се преселва в Мюнхен. Участвува в Първата световна война. След войната (1920 г.) влиза в Националсоциалистическа партия (основана през 1919 г.), активно участва в разработването на програмата на партията и скоро става всепризнат лидер. Партията начело с Хитлер и ген. Е. Лудендорф прави несполучлив опит за държавен преврат през 1923 г., за което Хитлер е осъден на пет години затвор през ноември 1923 г. В затвора започва да пише книгата “Моята борба” (“Mein Kampf”), в която излага нацистката идеология и формулира задачите на националсоциалистическото движение. За борба с Комунистическата партия в Германия, която по това време е многочислена и добре организирана сила, Хитлер създава въоръжените SS (Schutzt Stafel - охраняващи) отряди (1925 г.). За борба с бойните групи на комунистите създава щурмовите отряди SA (Sturm Abteilung) (1921 г.), които са унищожени през т. нар. нощ на “дългите ножове” (30 юни 1934 г.). Идеологията на Хитлер представлява еклектика от философията на “свръхчовека” на Ницше, антисемитизма на Е. Дюринг и геополитическите теории на К. Хаусхофер. Хитлер проповядва насилие срещу всички противници на националсоциализма. Представя го като единствената идея, способна и достойна да защити интересите на работниците, селяните и дребните собственици. Парламентарните избори, проведени през есента на 1932 г., са спечелени убедително от Националсоциалистическата партия и Хитлер е назначен за райхсканцлер на 30 януари 1933 г. След като взема изпълнителната власт, нацистката партия установява в страната националсоциалистическата диктатура и въвежда тоталитарно управление. След смъртта на президента П. Хинденбург Хитлер се обявява за държавен глава като “фюрер и райхсканцлер”. Обявява всички политически партии, организации и профсъюзите извън закона и конфискува имуществото им. Остават само Националсоциалистическата партия и създадените държавен синдикати под името Германски трудов фронт. Структурите на нацистката партия се вплитат във всички държавни структури. Изгражда концлагери, в които започва да затваря “общественоопасните” елементи и които превръща в оръдие за разправа с политическите си противници. По време на Втората световна война завладява почти цяла Европа и налага навсякъде с много терор и насилие нацистката идеология. С цената на много жертви силите на демокрацията и прогреса, начело със съюзните държави, побеждават Германия и ликвидират нацизма. В края на войната Хитлер се самоубива. \r\n1917 г.  \r\nВ САЩ е записана първата в света джазова грамофонна плоча. 'Darktown Strutters' Ball' е една от най-ранните традиционни джазови песни, които се превръщат в хитове. Текстът и музиката, написани от Шелтън Брукс, са вдъхновени от бал на Тихоокеанско-панамската изложба в Сан Франциско през 1915 г. Музиката в аранжименти за група и за оркестър е пусната на пазара за първи път на 18 януари 1917 г. от Уил Розитър в Чикаго. Версията, записана на 30 януари 1917 г. от Оригиналната Диксиленд джазова група, е считана за първия комерсиално създаден джазов запис. 'Darktown Strutters' Ball' впоследствие е записвана от множество поп- и джаз-изпълнители, включително Six Brown Brothers (1917 г.), the Brunswick Military Band (Brunswick 5170, 1918 г.), Miff Mole's Molers (1928 г.), Trump Davidson (1937 г.), Jimmy Dorsey (1938 г.) и Benny Goodman (1945 г.). Песента е записвана също така от музиканти като Ела Фицджералд, оркестъра на Лорънс Уелк и the Beach Boys. \r\n1820 г.  \r\nСпоред англичаните на този ден морският офицер Едуард Бенсфилд открива Антарктида. Американци и руснаци също са претенденти, че са първооткривателите на южния континент. Едуард Брансфийлд (1795-1852 г.) е английски морски капитан и антарктически изследовател. През 1820 г. отплава от Чили към Южните Шетлендски острови в Северния Антарктически полуостров. След като обявява владение над остров Крал Джордж от името на Англия, той пътува на юг, като вижда и картографира части от антарктическия континент. Счита се, че е възможно той да е първият изследовател, който вижда антарктическата суша. На тази дата са родени: \r\n1900 г.  \r\nРоден е Исак Осипович Дунаевски - руски композитор. Автор е на съветски масови песни и оперети - \"Волният вятър\", \"Бялата акация\", на музика към филми - \"Цирк\", \"Децата на капитан Грант\". \r\n1899 г.  \r\nРоден е Макс Тейлър - южноафрикански бактериолог, носител на Нобелова награда за физиология и медицина от 1951 г. Роден в Претория, Южна Африка, Тейлър получава образованието си в университета на Кейп Таун, болницата Сейнт Томас в Лондон и Лондонското училище по тропическа медицина. Изследванията на Тейлър върху жълтата треска започват, когато се свързва с отдела за тропическа медицина в Харвардския медицински университет (1922-1930 г.). Продължават във фондацията Рокфелер, чийто член Тейлър става през 1930 г. Други области на неговите изследвания са енцефалитът и вирусни заболявания, характерни за тропическите райони. За работата му по разработването на ваксина срещу жълтата треска е награден през 1951 г. с Нобелова награда за Физиология или Медицина. \r\n1882 г.  \r\nРоден е Франклин Делано Рузвелт - 32-ият президент на САЩ, няколко пъти преизбиран на този пост. Роден е в Хайд парк, Ню Йорк, САЩ. Той е от Демократическата партия, племенник на Теодор Рузвелт. Провежда система от реформи (\"Нов курс\"). Установява дипломатически отношения със СССР. През Втората световна война (1939-1945 г.) участва в създаването на антихитлеристката коалиция. Той е един от авторите на Атлантическата харта, на решенията на Техеранската конференция и Ялтенската конференция. Издига идеята за създаването на ООН и за установяването на всеобщ мир с участието на великите сили от антихитлеристката коалиция. Умира на 12 април 1945 г. в Уорм Спрингс, щата Джорджия. \r\n1848 г.  \r\nРоден е Фердинанд Манлихер - австрийски инженер, конструкторът на първата автоматична винтовка, носеща неговото име. Фердинанд Ритер фан Манлихер е роден в Майнц, Германия. Известен е с патентоването на пушката-предшественик на автомат Манлихер-Шонауер в сътрудничество с Ото Шонауер. През 1887 г. Манлихер е награден с трета степен Орден на Желязната корона. През 1892 г. е награден с титлата Ритер фон (рицар). През 1899 г. получава доживотно място в австрийската Горна камара на парлавента - Österreichisches Herrnhaus. Манлихер умира на 20 януари 1904 г. във Виена, Австрия. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE“ \r\nИсторически архив на Агенция “Фокус” - отдел “Архив и бази данни”;", "date": "2019.01.30", "title": "Денят 30 януари в световната история"}
{"url": "http://www.focus-news.net/news/2019/01/30/2617776/blagoevgrad-katastrofa-mezhdu-tovaren-i-lek-avtomobil-e-stanala-po-patya-ot-simitli-kam-gkpp-kulata-postradali-sa-dvama-dushi.html", "text": "Катастрофа между товарен и лек автомобил е станала по пътя от Симитли към ГКПП „Кулата“. Това съобщиха за  Агенция „Фокус“  от пресцентъра на МВР. Инцидентът е между тежкотоварен камион и джип. Двамата водачи са без тежки наранявания, те са прегледани и са освободени.", "date": "2019.01.30", "title": "Благоевград: Катастрофа между товарен и лек автомобил е станала по пътя от Симитли към ГКПП „Кулата“, пострадали са двама души"}
{"url": "http://www.focus-news.net/news/2019/01/30/2617784/pazardzhik-zatvoren-za-tovarni-avtomobili-nad-12-tona-e-patyat-batak-dospat.html", "text": "Интензивно е движението по главните пътища в област Пазарджик. Пътните настилки в равнинната част са мокри, по високите и усойни места са заледени и заснежени, но обработени и опесъчени, съобщи за  Радио „Фокус“ – Пазарджик  дежурният в Областно пътно управление. Въведено е ограничение за товарни МПС над 12 тона с ремаркета и полуремаркета по отсечката Батак-Доспат. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.01.30", "title": "Пазарджик: Затворен за товарни автомобили над 12 тона е пътят Батак-Доспат"}
{"url": "http://www.focus-news.net/news/2019/01/30/2617774/sofiya-pravoslavnata-tsarkva-proslavya-svetite-tri-svetiteli-veliki-arhierei-sv-vasiliy-veliki-sv-grigoriy-bogoslov-i-sv-yoan-zlatoust.html", "text": "Православната църква прославя светите Три светители велики архиереи  - св. Василий Велики, св. Григорий Богослов  и св. Йоан Златоуст, съобщи репортер на  Агенция „Фокус“ . По този повод днес с благословението на Негово светейшество Българския патриарх и Софийски митрополит Неофит, Негово преосвещенство Белоградчишкият епископ Поликарп - викарий на Софийския митрополит, ще оглави  архиерейска света Литургия от 9.30 часа,  в Чепинския манастир \"Св. Три светители\". Припомняме, че празникът на светите Три светители се чества като празник на висшите православни духовни  учебни заведения - академии, богословски факултети, духовни школи и пр.   \r\nНикола Петков", "date": "2019.01.30", "title": "София: Православната църква прославя светите Три светители велики архиереи  - св. Василий Велики, св. Григорий Богослов  и св. Йоан Златоуст"}
{"url": "http://www.focus-news.net/news/2019/01/30/2617787/burgas-normalno-se-osashtestvyava-trafikat-v-oblastta.html", "text": "Нормално се осъществява трафикът в областта. Това съобщи за  Радио „Фокус“ – Бургас  дежурният от Областно пътно управление. Пътищата са мокри, но видимостта е добра. Водачите да се движат с повишено внимание и съобразена скорост. Интензивен е трафикът по централните улици на Бургас – Иван Вазов», „Христо Ботев“, „Цар Симеон“, „Генерал Гурго“ и „Булаир“. Такова е движението и по бургаските булеварди – „Тодор Александров“, „Сан Стефано“, „Демокрация“ и „Захари Стоянов“в ж.к. „Меден Рудник“. \r\nМария КУРТЕВА", "date": "2019.01.30", "title": "Бургас: Нормално се осъществява трафикът в областта"}
{"url": "http://www.focus-news.net/news/2019/01/30/2617786/plovdiv-patishtata-na-teritoriyata-na-oblastta-sa-mokri-i-hlazgavi-trafikat-po-osnovnite-napravleniya-e-intenziven.html", "text": "Пътищата на територията на Пловдивска област са мокри и хлъзгави. Това съобщиха за  Радио „Фокус“ – Пловдив  от Областното пътно управление. По усойните и планински райони пътните настилки са заледени на места, но обработени и проходими при зимни условия. Водачите трябва да шофират с повишено внимание и съобразена скорост, както и да не предприемат рискови маневри, призовават от Областното пътно управление. Към този час трафикът на територията на областта е интензивен. По-засилено автомобилно движение се отчита по пловдивския участък на АМ „Тракия“, също по пътищата Пловдив-Карлово, Пловдив-Асеновград и Пловдив-Пазарджик. Заради валежите от дъжд е повишена опасността от свличане на земна и скална маса по пътищата в планинските райони, особено по направленията Асеновград-Смолян, Кричим-Стамболийски и Юговско ханче-Югово-Лъки-Здравец. Проходът Троян-Кърнаре остава затворен за движение на всички моторни превозни средства. До 31 януари ще остане забранено движението на всички моторни превозни средства по пътя Белица-Загражден-Давидково, в участъка от км 13 до границата с област Смолян при км 18. До 2 февруари остава забранено и преминаването на тежкотоварни моторни превозни средства над 12 тона по пътя Поповица-Болярци. Обходният маршрут е по път Поповица-Садово-Кочево-Болярци. Забранено е движението на камиони по-високи от 4 метра през тунелите по пътя Асеновград-Нареченски бани. Трафикът на територията на град Пловдив също е интензивен към този час. По-засилено автомобилно движение се отчита по булевардите „Христо Ботев“, „Цар Борис III Обединител“, „Найчо Цанов“, „Източен“, „Шести септември“, „Руски“, „Васил Априлов“, „България“, „Марица-юг“, както и по входно-изходните артерии. Пътните настилки на територията на града са мокри и хлъзгави. \r\nТони МИХАЙЛОВ", "date": "2019.01.30", "title": "Пловдив: Пътищата на територията на областта са мокри и хлъзгави, трафикът по основните направления е интензивен"}
{"url": "http://www.focus-news.net/news/2019/01/30/2617781/nimh-zhalt-kod-za-obilni-valezhi-ot-dazhd-i-snyag-e-obyaven-v-12-oblasti-na-stranata.html", "text": "Жълт код за обилни валежи от дъжд и сняг е обявен в 12 области на страната, сочи справка на сайта на  НИМХ .  Жълт код за обилни снеговалежи и поледици  е обявен в областите Видин, Монтана и Враца.  Жълт код за валежи от дъжд  има в Перник, Кюстендил, Благоевград, Пазарджик, Смолян, Пловдив, Стара Загора, Хасково и Кърджали. В тези райони валежите над 1000 метра ще са от сняг. Очакваните количества на валежите са между 25 и 35 л/кв.м.", "date": "2019.01.30", "title": "НИМХ: Жълт код за обилни валежи от дъжд и сняг е обявен в 12 области на страната"}
{"url": "http://www.focus-news.net/news/2019/01/30/2617785/sport-yelena-ostapenko-zapochna-s-pobeda-v-sankt-peterburg.html", "text": "Йелена Остапенко сложи край на серията си от пет поредни загуби. В двубой от първи кръг на турнира по тенис в Санкт Петербург латвийката се наложи с 6:1, 0:6, 6:0 над Кристина Младенович. Във втората фаза на надпреварата тя ще играе срещу Анастасия Павлюченкова, която победи Ализе Корне със 7:5, 7:6.  \r\nВиктория Азаренка също продължава напред след победа над Маргарита Гаспарян с 6:4, 6:1. На осминафиналите тя ще играе срещу топ поставена в схемата Петра Квитова.", "date": "2019.01.30", "title": "Спорт: Йелена Остапенко започна с победа в Санкт Петербург"}
{"url": "http://www.focus-news.net/news/2019/01/30/2617791/makfaks-makedoniya-germaniya-deportira-bosnenski-grazhdanin-osaden-za-finansirane-na-teroristichna-organizatsiya.html", "text": "Германските власти депортираха осъдения за финансиране на терористична организация гражданин на Босна и Херцеговина, предава македонската информационна агенция  „Макфакс“ . \r\nГоворителят на СИПА Лука Миладинович заяви, че 36-годишният мъж от Тузла, след връщането му в страната, е бил разпитан и след това освободен, тъй като не е имало причини за задържането му. Не е уточнено дали ще му бъде определена мярка за наблюдение. В Германия той е осъден на три години затвор, подчертава агенцията.  \r\nЯкупович е депортиран след изтърпяване на две трети от определения срок на наказанието му. Срещу него германските власти са издали забрана за влизане в страната. Присъдата му е издадена заради събиране на средства и превозни средства в полза на терористична групировка, действаща на територията на Сирия.  \r\nсъщо бе осъден с мярка за забрана за влизане в Германия. Той е осъден, защото е установено, че е събирал пари и превозни средства за терористичната група Юнуд ал Шам в Сирия. Jakupovic учи в Катар университет \"Ал Azhar\".  \r\nМъжът е получил образование в Катар. Прекарва години в Германия, в Щутгарт, където проповядва радикален ислям, а в местните джамии е събирал пари за терористи под фалшив претекст за набирането на хуманитарна помощ за сирийския народ. Тереза Герова", "date": "2019.01.30", "title": "„Макфакс“ (Македония): Германия депортира босненски гражданин, осъден за финансиране на терористична организация"}
{"url": "http://www.focus-news.net/news/2019/01/30/2617790/gabrovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Мокри са пътните настилки на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Пътищата са обработени и проходими при зимни условия. Времето е облачно. Температурата е 3 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. Ограничено е движението за автомобили над 10 тона по път Крамолин – Велико Търново.  Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. Mокри са пътните настилки на територията на област Габрово. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 28 февруари. Движението в участък от пътя между Севлиево и село Драгановци  се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 28 февруари. Поставена е необходимата сигнализация. \r\nНадежда КРЪСТЕВА", "date": "2019.01.30", "title": "Габрово: Движението по път Габрово – Стоманеците се осъществява с повишено внимание поради пропаднал участък"}
{"url": "http://www.focus-news.net/news/2019/01/30/2617792/veliko-tarnovo-mokri-sa-patnite-nastilki-na-teritoriyata-na-tsyalata-oblast.html", "text": "Мокри са пътните настилки в града, предаде репортер на  Радио „Фокус“ – Велико Търново . Времето е облачно. Температурата  на въздуха е 6 градуса. Трафикът в сутрешните часове е натоварен. Интензивно е движението в района на пътен възел  „Качица“ и Южен пътен възел, както и по ул. „Магистрална“. Натоварен е трафикът и по бул. „България“, ул. „Никола Габровски“ и ул. „Васил Левски“, която е отворена за двупосочно движение. \r\nМокри са пътните настилки на територията на цялата област. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.01.30", "title": "Велико Търново: Мокри са пътните настилки на територията на цялата област"}
{"url": "http://www.focus-news.net/news/2019/01/30/2617789/pregled-na-osnovnite-temi-v-starozagorskiya-pechat.html", "text": "„Каруците в Казанлък - вече с регистрационни талони“, е водещо заглавие във  вестник „Старозагорски новини“ . Конските каруци в Казанлък и общината вече ще могат да бъдат използвани само ако притежателите им носят със себе си регистрационен талон, издаден от администрацията. Това решиха местните старейшини на първото за годината заседание, на което на първо четене беше приета Наредба за движението на превозни средства на територията на общината.  До решението се стигна след няколко тежки пътни произшествия в региона.  \r\nТогава стартираха и подписки за тотална забрана на каруците в Казанлък. Оказва се обаче, че това не може да се осъществи без промяна в Закона за движение по пътищата, същото се отнася и за забраната за движението им в тъмната част на денонощието. За да ограничат поне донякъде опасността от фатални сблъсъци, казанлъшките старейшини въведоха допълнителни изисквания както към водачите, така и към оборудването на каруците. Те касаят носенето на светлоотражателни жилетки, боядисване на каруците в яркожълт цвят и поставянето на регистрационни номера. Животните пък ще трябва да притежават заверен ветеринарен паспорт. В Наредбата е завишена десетократно и глобата (от 10 на 100 лв.) за неизпълнение на изискванията. При продажба на каруца или кон бившите собственици ще трябва да декларират промяната в 14-дневен срок.  \r\n„Ученици от 10 общини гостуваха в Областната управа“, информира още всекидневникът. По повод 20-годишнината от създаването на Областна администрация в Стара Загора беше организиран Ден на отворените врати  \r\nДен на отворените врати се проведе в Областна администрация Стара Загора вчера. На събитието, организирано от областния управител Гергана Микова, присъстваха около 30 ученици от 10 общини в Старозагорска област.  Те се запознаха със структурата и приоритетите на Областната администрация и направиха обиколка по отделите. Научиха повече за спецификата на работа в деловодството на администрацията, регистратурата за класифицирана информация, влязоха в кабинетите на областния управител, където младежите с удоволствие се снимаха пред герба на Република България и знамената на България и ЕС, посетиха и работното място на експерта \"Връзки с обществеността\", както и това на директора на Дирекция \"Административен контрол, регионално развитие и държавна собственост\".  \r\nНай-голям интерес обаче предизвика посещението им в отдела по отбранително-мобилизационна подготовка при бедствия, аварии и катастрофи, който привежда областта от военно към мирно положение.  \r\n„Съветниците от БСП масово отказват да подкрепят общинските бюджети“, съобщава изданието. Там, където кметовете са от ГЕРБ, общинските съветници отказват да подкрепят общинските бюджети за 2019 г. Това вече се случи в Казанлък, на 31 януари същото ще се повтори и в Стара Загора.  Мотивите им са като писани под индиго - парите щели да отидат в инфраструктурата, а не са решаване на демографската криза. Различен е само нюансът - казанлъшките социалисти искат от общинския бюджет да се осигури еднократна помощ при раждане на дете и изплащането на стипендии на студенти, а старозагорските - 50% намаление на таксите за детските градини и ясли. Въпреки че едните и другите са най-ревностните критикари за недостига на пари за инфраструктура по населените места.", "date": "2019.01.30", "title": "Преглед на основните теми в старозагорския печат"}
{"url": "http://www.focus-news.net/news/2019/01/30/2617794/shumen-mokri-sa-patishtata-v-oblastta.html", "text": "Мокри са пътищата в областта, предаде репортер на  Радио „Фокус“ - Шумен . Времето е облачно, с нормална видимост. Температурата на въздуха е от 5 до 8 градуса. Движението се извършва нормално при зимни условия. Ришки проход е отворен без ограничения. Върбишки проход е затворен за всички пътни превозни средства. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2019.01.30", "title": "Шумен: Мокри са пътищата в областта"}
{"url": "http://www.focus-news.net/news/2019/01/30/2617793/smolyan-obshtinskiyat-savet-shte-provede-parvoto-si-zasedanie-za-godinata.html", "text": "Общински съвет – Смолян ще проведе първото си заседание за годината от 13.00 часа в Сесийната зала на Общината. Това съобщиха от  Община Смолян . В първоначалния дневен ред са включени 22 докладни записки. Сред тях са утвърждаване размера на трудовите възнаграждения на кмета и кметовете на кметства в общината, приемане на план-сметка за разходите по събирането, включително разделно, извозването и обезвреждането в депа или други съоръжения на битови отпадъци, както и за поддържането на чистотата на територии за обществено ползване и определяне на годишния размер на такса битови отпадъци за 2019 г., приемане на проектобюджета на Общината за 2019 година, актуализирана средносрочна бюджетна прогноза за периода 2019 – 2021 г., на постъпленията от местни приходи и на разходите за местна дейност. \r\nНа вниманието на общинските съветници ще бъдат предложени и докладни за приемане на отчет за изпълнение на годишния план на дейностите за подкрепа за личностно развитие на децата и учениците в общината през 2018 година, приемане на годишната програма за приемане на отчета за изпълнението на общинска програма за развитие на туризма за 2018 г. и приемане на общинската програма за развитие на туризма за 2019 г. \r\nОбщинските съветници ще обсъдят наново Решение № 990/17.12.2018 г. на Общински съвет – Смолян, във връзка с приемане за изменение и допълнение на Наредба №3 за определяне размера на местните данъци на територията на община Смолян, както и няколко върнати от областният управител като незаконосъобразни решения, взети на предишното заседание на Общински съвет – Смолян.", "date": "2019.01.30", "title": "Смолян: Общинският съвет ще проведе първото си заседание за годината"}
{"url": "http://www.focus-news.net/news/2019/01/30/2617788/targovishte-gripna-epidemiya-e-obyavena-v-oblastta.html", "text": "Грипна епидемия е обявена в област Търговище. Решението е взето на днешното заседание на Регионалното бюро за борба с грип и остри респираторни заболявания, съобщиха от  РЗИ - Търговище . Въвеждат се съответните противоепидемични мерки в извънболничната и болнична помощ. По данни на РУО отсъстващите ученици по медицински показания средно за областта са 24.5%. РЗИ - Търговище издава предписание до началника на РУО да се преустановят учебните занятия в областта от днес до 4 февруари (включително). Следващото заседание на Регионалното бюро за борба с грип и остри респираторни заболявания ще се проведе на 5 февруари.", "date": "2019.01.30", "title": "Търговище: Грипна епидемия е обявена в областта"}
{"url": "http://www.focus-news.net/news/2019/01/30/2617798/d-r-emil-elmazov-sbb-silata-na-prirodnite-lekove-e-vazhvala-na-svetlinata-na-prirodata-ehinatseya-i-neven-predpazvat-ot-grip.html", "text": "Силата на природните лекове е възхвала на светлината на природата, ехинацея и невен предпазват от грип. Това каза за сутрешния блок „Добро утро, България“ на  Радио „Фокус“  председателят на Съюза на билкарите в България д-р Емил Елмазов. „Добре е да имаме екстракт от ехинацея и невен, като тяхната комбинация не само укрепва имунната система, а и има антивирусен ефект. Ползването на този екстракт заедно с прополисова тинктура намалява грипа с 15 %. Полезно е действието на тлъстигата, червените люти чушки, чесън и пачата трева, които можем да използваме по-често, защото имат много витамин С“, обясни д-р Емил Елмазов. Той каза още, че при усложнения на грипа и кашлица могат да се приемат ядки на сливови костилки, накиснати в червено вино. При бактериална бронхиална инфекция могат да се използва отвара от пчелник и бял оман, чай от подбел и риган и медицинска ружа и сладък корен, препоръча той. Всички билки могат да се приемат и от децата, уточни д-р Елмазов. Човек трябва навреме да започва използването на средствата на природата, добави председателят на Съюза на билкарите в България. \r\nЕлеонора ЧОЛАКОВА", "date": "2019.01.30", "title": "Д-р Емил Елмазов, СББ: Силата на природните лекове е възхвала на светлината на природата, ехинацея и невен предпазват от грип"}
{"url": "http://www.focus-news.net/news/2019/01/30/2617799/pernik-dvizhenieto-se-izvarshva-v-edna-lenta-po-pat--623-zhablyano-zemen-ot-km-46-do-km-48-poradi-opasnost-ot-padashti-kamani.html", "text": "Движението се извършва в една лента по път III-623 Жабляно – Земен от км 46 до км 48 поради опасност от падащи камъни. Това съобщиха от пресцентъра на  Агенция „Пътна инфраструктура“ .", "date": "2019.01.30", "title": "Перник: Движението се извършва в една лента по път III-623 Жабляно – Земен от км 46 до км 48 поради опасност от падащи камъни"}
{"url": "http://www.focus-news.net/news/2019/01/30/2617801/gd-granichna-politsiya-normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.01.30", "title": "ГД „Гранична полиция“: Нормално се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/01/30/2617803/kyustendil-patishtata-v-oblastta-sa-prohodimi-pri-zimni-usloviya-nastilkite-sa-mokri-i-hlazgavi.html", "text": "Пътищата в областта са проходими при зимни условия. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са мокри и хлъзгави. Няма допълнително въведена организация на движението по републиканската пътна мрежа заради зимния сезон. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 1 февруари 2019 година. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.01.30", "title": "Кюстендил: Пътищата в областта са проходими при зимни условия, настилките са мокри и хлъзгави"}
{"url": "http://www.focus-news.net/news/2019/01/30/2617795/der-standard-avstriya-sporat-za-imeto-na-makedoniya-perspektivi-za-badeshteto-na-prespanskoto-sporazumenie.html", "text": "Националният австрийски вестник  Der Standard  публикува обширен материал за Преспанското споразумение за новото име на Македония и прави дисекция на въпроса как се е стигнало до подписването му.  \r\nНа 11 януари парламентът на Република Македония гласува с 81 гласа „за\" и 39 „против\" изменение в четири члена на Конституцията, които бяха публикувани в Държавен вестник на 12 януари. Те се отнасят до промяната на името на Република Северна Македония в съответствие с разпоредбите на Преспанския договор, подписан на 17 юни 2018 г. от премиерите на Македония и Гърция Зоран Заев и Алексис Ципрас. \r\n„Тези конституционни изменения са важна стъпка към разрешаването на спора за името, но те не са краят на историята“, подчертават от редакцията. Следва припомняне: на 17 януари гръцкият парламент едва поднови доверието си към правителството на Ципрас, а на 25 януари даде и „зелена светлина“ на споразумението. Въпреки това, президентът на Република Македония, Георги Иванов, отхвърля подписването на конституционните изменения. За разлика от него, председателят на парламента Талат Джафери настоява, че измененията имат правна сила с публикуването им в Държавен вестник. Освен това гражданските инициативи се опитват да съберат 150 000 подписа, за да организират референдум срещу промените. \r\n„Въпреки всички проблеми, споразумението на Преспа е опит от страна на македонската и на гръцката левица да постигнат компромис, който ще е от полза за световния ред. Македонските и гръцките националисти, популисти и крайнодесни се стремят да провалят това споразумение. Македония е малка страна, но Гърция не е по-внушителна, ако я съпоставим с Великите сили. Вирусите обаче също са микроскопично малки, но са в състояние да причинят достатъчно щети, за да унищожат дори цяла цивилизация. Регионалният национализъм и популизмът са вирусите на нашето време“, е заключението на редакцията. Тереза Герова", "date": "2019.01.30", "title": "Der Standard (Австрия): Спорът за името на Македония – перспективи за бъдещето на Преспанското споразумение"}
{"url": "http://www.focus-news.net/news/2019/01/30/2617804/vidin-mokri-sa-patnite-nastilki-v-oblastta-natovaren-e-trafikat-po-glaven-pat-e-79.html", "text": "Мокри са пътните настилки в областта, вали дъжд. Това съобщиха за  Радио „Фокус“ – Видин  от Областно пътно управление. Натоварен е трафикът по главен път Е-79 в посока ГКПП „Дунав мост 2“ в участъка между Дунавци и Видин. Видимостта е добра.  \r\nВ град Видин повече автомобили се движат на входно изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.01.30", "title": "Видин: Мокри са пътните настилки в областта, натоварен е трафикът по главен път Е-79"}
{"url": "http://www.focus-news.net/news/2019/01/30/2617796/smolyan-ostava-zatvoren-prohodat-prevala-patishtata-v-oblastta-sa-prohodimi-pri-zimni-usloviya.html", "text": "Проходими при зимни условия са пътищата в областта, съобщи за  Радио „Фокус“ – Смолян  дежурният в Областно пътно управление – Смолян. Дъжд вали в ниските части на областта, а по високите валежите са от сняг. Пътните настилки са мокри и заснежени, но почистени и обработени. Проходът Превала остава затворен за всички МПС, като се работи по разчистването на снега и разширяване на пътя. Няма ограничения през прохода Пампорово, като там остава забранено движението на автомобили над 3.5 тона, което е целогодишно. Няма ограничения за движение през проходите Рожен и Печинско. По пътя III-864 Стойките – Пампорово е въведено ограничение за товарни автомобили над 12 тона, които трябва да бъдат без ремаркета и полуремаркета. Ограничено e движението по републиканските пътища в община Доспат за тежкотоварни автомобили над 12 т, както и тегленето на ремаркета и полуремаркета. Остава затворен и пътят от границата на Областно пътно управление до Рожен, както и направлението Момчиловци – Момина вода. Заради свлачища ограничено в едната лента е движението в района на село Малка Арда, както и по пътя Широка лъка – Девин преди разклона за Кукувица. Заради валежите от дъжд е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. През нощта не са получавани сигнали за инциденти по пътищата в област Смолян. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри и хлъзгави, вали дъжд. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.30", "title": "Смолян: Остава затворен проходът Превала, пътищата в областта са проходими при зимни условия"}
{"url": "http://www.focus-news.net/news/2019/01/30/2617807/plovdiv-sedmiyat-kulinaren-konkurs-nay-vkusnite-stanimashki-sarmichki-shte-se-provede-v-asenovgrad.html", "text": "Седмият кулинарен конкурс „Най-вкусните станимашки сармички“ ще се проведе в Асеновград. Това съобщиха за  Радио „Фокус“ – Пловдив  от Община Асеновград. Конкурсът е част от традиционните Празници на виното в града. Желаещите да участват трябва днес да донесат приготвените от тях сарми в ресторанта под сградата на Общината, във времето от 15.30 до 16.30 часа в подходящ съд. По регламент сармичките трябва да са направени от половин килограм кайма. Кулинарните специалитети с изключително местно значение ще бъдат оценявани от квалитетна комисия, която ще определи най- добрите майстори. Награждаването ще бъде на 31 януари от 14.00 часа на пл. „Акад. Николай Хайтов”. \r\nТони МИХАЙЛОВ", "date": "2019.01.30", "title": "Пловдив: Седмият кулинарен конкурс „Най-вкусните станимашки сармички“ ще се проведе в Асеновград"}
{"url": "http://www.focus-news.net/news/2019/01/30/2617802/nikolas-maduro-v-intervyu-za-ria-novosti-donald-tramp-e-zapovyadal-na-kolumbiyskoto-pravitelstvo-da-me-ubie.html", "text": "В интервю за руската информационна агенция  РИА Новости  държавният глава на Венецуела Николас Мадуро изрази увереност, че САЩ са издали заповед на правителството на Колумбия да го убие. Поради тази причина ако нещо се случи с него, отговорност следва да се търси от тези две държави, категоричен бе Мадуро.  \r\n„На първо място, съдбата ми е в ръцете на Господ, аз съм християнин, вярвам в защитата на Бог. Народът на Венецуела ме защитава през цялото време, имаме добра разузнавателна служба.  Но без съмнение, Доналд Тръмп е издал заповед да ме убие, казал е на колумбийското правителство, на колумбийската мафия, да ме убие. Ако нещо ми се случи, Доналд Тръмп и колумбийският президент Иван Дуке ще бъдат отговорни за всичко, което се е случило с мен“, подчерта Мадуро.   Тереза Герова", "date": "2019.01.30", "title": "Николас Мадуро в интервю за РИА Новости: Доналд Тръмп е заповядал на колумбийското правителство да ме убие"}
{"url": "http://www.focus-news.net/news/2019/01/30/2617800/nikolas-maduro-v-intervyu-za-ria-novosti-gotov-sam-da-sedna-na-masata-za-pregovori-s-opozitsiyata.html", "text": "В интервю за руската информационна агенция  РИА Новости  държавният глава на Венецуела Николас Мадуро изрази готовност да преговаря с опозицията. „Готов съм да седна на масата за преговори с опозицията, за да поговорим за благото на Венецуела, за мира и за бъдещето й“, увери Мадуро. \r\nКоментирайки възможностите за привличане на международни посредници, Мадуро отбеляза, че „има няколко правителства, организации в света, които демонстрират искрено своята загриженост за случващото се във Венецуела, те призоваха към диалог“. \r\nНа 21 януари във Венецуела започна нова вълна на масови протести срещу Николас Мадуро. Два дни по-късно председателят на парламента Хуан Гуайдо се обяви за временен президент на страната до края на мандата на правителството. САЩ и редица други страни го признаха. Русия подкрепи Мадуро. Тереза Герова", "date": "2019.01.30", "title": "Николас Мадуро в интервю за РИА Новости: Готов съм да седна на масата за преговори с опозицията"}
{"url": "http://www.focus-news.net/news/2019/01/30/2617811/pazardzhik-okrazhniyat-sad-shte-gleda-deloto-sreshtu-tri-zheni-obvineni-za-ukrivane-na-danatsi.html", "text": "Окръжният съд ще гледа делото срещу три жени, обвинени за укриване на данъци, съобщиха от пресцентъра на  Съда  в Пазарджик. Делото е образувано по обвинителен акт на Окръжната прокуратура срещу три подсъдими жени. Първата е обвинена, че за периода 01 декември 2007 г. – 04 март 2008 г., работеща като продавач, умишлено е улеснила управителка на дружество и обвиняема по досъдебно производство, да избегне установяването и плащането на данъчни задължения в особено големи размери – над 21 230 лв. Втората е обвинена за това, че за периода 05 март 2008 г. – 31 март 2009 г. като фактурист-касиер, умишлено е улеснила управителка на дружество да избегне установяването и плащането на данъчни задължения в особено големи размери – над 67 730 лв. Третата е обвинена за това, че за периода 01 януари 2009 г. – 31 март 2009 г. като фактурист-касиер, умишлено е улеснила управителка на дружество да избегне установяването и плащането на данъчни задължения в особено големи размери – над 15 000 лв. Началото на съдебното заседание е в 09.30 часа, съдия-докладчик е Кристина Пунтева.", "date": "2019.01.30", "title": "Пазарджик: Окръжният съд ще гледа делото срещу три жени, обвинени за укриване на данъци"}
{"url": "http://www.focus-news.net/news/2019/01/30/2617813/ministar-boil-banov-sobstvenikat-na-dvoynata-kashta-na-bul-vasil-levski-podade-molba-za-vazstanovyavane-na-sgradata-kato-pametnik-na-kulturata.html", "text": "Собственикът на \"Двойната къща\" подаде молба за възстановяване на сградата като паметник на културата. Това каза министърът на културата Боил Банов в предаването „Тази сутрин“ по  бТВ  във връзка с разрушената \"Двойна къща\" на бул. „Васил Левски“ която беше извадена от списъка като културен паметник. Попитан ще бъде ли възстановена сградата, той отговори „Двойната къща е съборена, тя беше извадена от статус за паметник на културата. Водихме доста разговори, собственикът подаде молба на ново да бъде възстановена, като такава. Проектът, по който той ще работи е съгласуван преди 7-8 години“, подчерта Банов. „Проектът е да възстанови фасадите, така, както са били и да строи нагоре. Този проект му е съгласуван, по този проект ще работи. Къщата през фасадите ще живее своя живот, ще се вижда какво е било. В ситуацията, когато аз постъпих, заварих едно празно място, сега този вариант е доста сериозен. Ако ме питате в лично качество, аз най-бих искал къщата да се възстанови такава, каквато е била“, коментира още министърът на културата.", "date": "2019.01.30", "title": "Министър Боил Банов: Собственикът на \"Двойната къща\" на бул. „Васил Левски“ подаде молба за възстановяване на сградата като паметник на културата"}
{"url": "http://www.focus-news.net/news/2019/01/30/2617812/blagoevgrad-bez-zabavyaniya-se-izvarshva-preminavaneto-prez-granichnite-punktove-kulata-i-ilinden.html", "text": "Без забавяния се извършва преминаването през граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница движението също се осъществява нормално. \r\nЛивия НИНОВА", "date": "2019.01.30", "title": "Благоевград: Без забавяния се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2019/01/30/2617797/plovdiv-visoki-ostavat-stoynostite-na-zabolyaemost-ot-grip-i-ostri-respiratorni-zabolyavaniya-v-oblastta.html", "text": "Високи остават стойностите на заболяемост от грип и остри респираторни заболявания в областта. Това сочи справка на сайта на  Регионалната здравна инспекция . За периода 21 - 27 януари заболяемостта е 137 срещу 130 на 10 000 души за предходната седмица. Най-засегнати от грип и остри респираторни заболявания отново са възрастовите групи 0 - 4, 5 - 14 и 15 - 19 години.  \r\nПродължава спазването на противоепидемичните мерки, препоръчани с писмо на Регионалната здравна инспекция на 21 януари – преустановяване на свижданията и плановите операции в лечебните заведения, преустановяване на плановите консултации за здрави бременни жени и кърмачета, както и преустановяване провеждането на профилактични прегледи и имунизации. Въведено е и стриктно провеждане на филтъра в детските заведения за недопускане на болни деца и персонал в тях, системно и ефективно наблюдение и лечение на заболелите, оставени на домашен стационар, както и усилен патронаж на деца с медико-социален риск от страна на личните лекари.", "date": "2019.01.30", "title": "Пловдив: Високи остават стойностите на заболяемост от грип и остри респираторни заболявания в областта"}
{"url": "http://www.focus-news.net/news/2019/01/30/2617815/blagoevgrad-vremenno-e-ogranicheno-dvizhenieto-po-tretoklasen-pat-108-am-struma-selo-ribnik-za-avtomobili-nad-12-tona-poradi-remontni-deynosti.html", "text": "Временно е ограничено движението по третокласен път-108 АМ „Струма“ – село Рибник за автомобили над 12 тона поради ремонтни дейности. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци за срок до 28 февруари. Продължава да е в сила и ограничението за товарни автомобили с тегло над 12 тона в района на Папаз Чаир. В областта няма други забрани за преминаването на леки и товарни автомобили. Няма регистрирани сигнали, свързани с паднала скална маса на пътното платно. Повишена опасност от падащи камъни има в Кресненското дефиле и в района на прохода Предел. Трафикът по автомагистрала „Струма“, главен път Е-79 и второкласен път Симитли – Гоце Делчев се осъществява нормално. \r\nЛивия НИНОВА", "date": "2019.01.30", "title": "Благоевград: Временно е ограничено движението по третокласен път-108 АМ „Струма“ – село Рибник за автомобили над 12 тона поради ремонтни дейности"}
{"url": "http://www.focus-news.net/news/2019/01/30/2617814/varna-mokri-na-mesta-sa-patnite-nastilki-v-oblastta.html", "text": "Мокри на места са пътните настилки на територията на областта, предаде репортер на  Радио „Фокус“ – Варна . Времето облачно, без валежи. Видимостта е добра. Движението по АМ „Черно море“ от км 0 до км 8+600 се осъществява двупосочно в едно платно в посока Бургас поради ремонтни дейности. Трафикът се осъществява при пълно затваряне на платното в посока Варна и се пренасочва в платно към Бургас. Движението по път I-9 в участъка Обзор – Слънчев бряг от км 180 до км 202 трябва да се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. В посока курортните комплекси продължават ремонтните дейности по част от пътя, като движението се осъществява двупосочно в едното платно в участъка от Резиденция „Евксиноград“ до курорта Св. св. Константин и Елена. \r\nМарияна ВАЛЕНТИНОВА", "date": "2019.01.30", "title": "Варна: Мокри на места са пътните настилки в областта"}
{"url": "http://www.focus-news.net/news/2019/01/30/2617818/sofiya-130-dushi-sa-noshtuvali-v-krizisniya-tsentar-za-nastanyavane-na-bezdomni-hora-v-kv-zaharna-fabrika.html", "text": "130 души са нощували в Кризисния център за настаняване на бездомни хора в кв. \"Захарна фабрика\". Това съобщи за  Агенция „Фокус”  директорът на центъра Йорданка Темелкова. Нощта е преминала спокойно и без проблеми. \r\nДаяна ДЮЛГЕРОВА", "date": "2019.01.30", "title": "София: 130 души са нощували в Кризисния център за настаняване на бездомни хора в кв. \"Захарна фабрика\""}
{"url": "http://www.focus-news.net/news/2019/01/30/2617805/ministar-boil-banov-balgariya-za-prav-pat-uchastva-v-targ-kato-tozi-za-veshtite-na-knyaz-aleksandar-i-batenberg-imahme-strategiya-za-da-gi-vzemem-sas-sigurnost-i-na-razumna-tsena.html", "text": "България за пръв път участва в търг като този за вещите на княз Александър I Батенберг. Това каза министърът на културата Боил Банов в предаването  „Тази сутрин” по бТВ  по повод откупването на Българската държава на ценни предмети, принадлежали на княз Александър I Батенберг, на търг, организиран от аукционна къща в австрийската столица Виена. „За търга на скъпите вещи на княз Александър I Батенберг ни докладваха по няколко различни канала, но най-сериозната информация пристигна от директора на Националния исторически музей - Бони Петрунова“, заяви министър Банов, като подчерта, че са водели разговори с правителството, министър-председателя и с министъра на финансите Владислав Горанов. „Взехме единственото възможно решение - категорично да участваме в търга. Мисля че, България за първи път участва на подобен търг. И понеже тези търгове имат особена собствена среда и игра, взехме решение да не афишираме, че ще участваме. В крайна сметка свръхзадачата беше да докараме тук ценностите и да се върнат в България, да съхраним националния дух и да дадем възможност на поколенията да го съхраняват и те. Приоритизирахме това и предприехме тази стратегия, за да можем да вземем предметите на разумна цена и то гарантирано“, посочи министърът, като отбеляза, че последните две седмици само с това се занимавал. „Много играчи има и много интереси. Това е една система, където според интереса върви наддаването“, каза Банов, като отбеляза, че срещу България е наддавал и един човек. „Не знам кой е, но той беше нает и наддаваше сериозно, докато разговаряше по телефона. Същият човек залагаше не само за портрета, но и за подносите, които имат изключителна стойност, защото с тях е посрещан Батенберг. Те са израз на надеждите и въжделенията на българския народ“, подчерта министърът на културата, като посочи, че с тях е посрещан князът. „Тези подноси имат страхотна символна стойност, защото по този начин народът дава на княз Александър I Батенберг държавата на тепсия, а това показва тяхното доверие. Държавата направи изключителен ход, за това благодаря на министър Горанов, за адекватното решение и за това, че спазихме процедурата и не афиширахме предварително, въпреки, че ни се искаше много. Много хора изкоментираха и са прави, защото са родолюбци, и питаха „защо държавата не отива“. Ако бяхме обявили, пак щяхме да сме го закупили, но щеше да е на много по-висока цена“, каза Банов, като подчерта, че са заявили, че отиват с много малко пари. „Отидох в лично качество, защото нямаше как да рискувам по друг начин. Имаше и други предмети, но трите подноса и портретът трябваше да бъдат закупени на всяка цена, защото те представляваха исторически и сериозен интерес. На търга участваха около стотина души, като голяма част от тях са били поставени лица, т. е. хора, които откровено стоят на телефона. България не може да си позволи това и няма такъв регламент“, каза още министърът на културата.  \r\n„Портретът е изключителен. Усеща се, вижда се, но на живо е нещо невероятно. Много се радвам, че другата седмица хората ще могат да го видят, всички българи, които имат желание. Надявам, се до петък-понеделник да уточним подробностите, защото има специален режим, при който трябва да се транспортира“, посочи Банов.  \r\n„Надявам се, че другата седмица да може да се види или ще го обвържем с една изложба, която прави Националната галерия в двореца. Може би ще направим връзка там, да се изложи за първи път. Експертите ще кажат, но е впечатляващ“, изтъкна той.  \r\n„Днес, ако успея, събирам всички експерти, да кажат къде е най-добре, в кой музей, със сигурност ще бъде в някой от националните ни. В който и да бъде, ще бъде достъпен за всички българи и родовата памет ще бъде съхранена“, изтъкна той. По думите му не често излизат ценни предмети свързани с българската държавност. Министър Банов увери, че държавата има желание да си връща ценностите и да ги съхранява.", "date": "2019.01.30", "title": "Министър Боил Банов: България за пръв път участва в търг като този за вещите на княз Александър I Батенберг - имахме стратегия, за да ги вземем със сигурност и на разумна цена"}
{"url": "http://www.focus-news.net/news/2019/01/30/2617819/pss-dobri-sa-usloviyata-za-turizam-v-niskite-chasti-na-planinite.html", "text": "Добри са условията за туризъм в ниските части на планините. Това съобщиха за  Агенция „Фокус“  от Планинска спасителна служба (ПСС) към Българския червен кръст. \r\nВъв високите части е мъгливо и ветровито и не е подходящо за туризъм. В Родопите, Пампорово и хижа „Гоце Делчев“-Добринище ски курортите няма да работят, защото има опасност от падане на дървета. Останалите курорти работят.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.01.30", "title": "ПСС: Добри са условията за туризъм в ниските части на планините"}
{"url": "http://www.focus-news.net/news/2019/01/30/2617816/predsedatelyat-na-parlamenta-tsveta-karayancheva-nadyavam-se-duhat-na-uchreditelite-da-zapochne-da-vitae-ot-dnes-v-plenarna-zala.html", "text": "Надявам се духът на учредителите да започне да витае от днес в пленарна зала и да продължи в сградата на Учредителното Народно събрание на 16 април. Това каза председателят на Народното събрание Цвета Караянчева от трибуната на парламента във връзка с проекторешението за свикване на извънредно тържествено заседание по повод празника, предаде репортер на  Агенция „Фокус“.   „Нека да спорим, така както те са спорили, защото там дебатите са били изключително емоционални“, каза Караянчева и уточни, че е имало и размяна на плесници. По думите й 44-ото Народно събрание има тази чест да отбележи 140-ата годишнина от приемането на Търновската конституция и учредителното събрание. Тя уточни, че тържествените събития започват на 5 февруари. „На 10 февруари, неделя, ще има ден на отворените врати и тогава ще имаме честта да посрещнем жителите и гостите на град София“, каза Караянчева. „За тях ще има изненада“,допълни тя и уточни, че в парламента ще бъде изложен оригиналът на Търновската конституция. Караянчева обяви, че на 16 април в цяла България, във всички училища, ще има проведен урок по Конституция. „Цяла България в този час ще говори за Българската конституция. Тържественото заседание, което ще открием с възстановка, ще продължи с тържествени речи на председателите на парламентарните групи. След това колеги, излъчени от всяка парламентарна група, посочен е най-младият депутат, ще изчетат обръщението, което ние ще приемем към българския народ“, допълни Караянчева.  \r\nДеница КИТАНОВА", "date": "2019.01.30", "title": "Председателят на парламента Цвета Караянчева: Надявам се духът на учредителите да започне да витае от днес в пленарна зала"}
{"url": "http://www.focus-news.net/news/2019/01/30/2617820/pazardzhik-magla-namalyava-vidimostta-do-100-metra-po-glaven-pat-i-8-belovo-pazardzhik-plovdiv.html", "text": "Мъгла намалява видимостта до 100 метра по главен път I-8 Белово - Пазарджик - Пловдив, предаде репортер на  Радио „Фокус“ – Пазарджик . Пътят е мокър и е опесъчен. Колони от автомобили се образуват на входа на Пазарджик в района на кръговите кръстовища на моста на река Марица и на изхода на града в посока Пловдив, където има полицейски патрул. Извършват се проверки за валидни застраховки и шофьорски книжки, а също и за спазване ограниченията на скоростта. Натоварено е и движението в посока Пловдив. \r\nВаня НИКОЛОВА", "date": "2019.01.30", "title": "Пазарджик: Мъгла намалява видимостта до 100 метра по главен път I-8 Белово - Пазарджик - Пловдив"}
{"url": "http://www.focus-news.net/news/2019/01/30/2617821/kyustendil-v-grada-shte-badat-predstaveni-rezultatite-ot-proekta-za-obnovyavane-na-administrativnata-sgrada-na-oblastna-direktsiya-na-mvr.html", "text": "В града ще бъдат представени резултатите от проекта за обновяване на административната сграда на Областна дирекция на МВР. Това съобщиха за  Радио „Фокус” – Кюстендил  от Община Кюстендил. Проектът се реализира със средства от Оперативна програма „Региони в растеж”. Събитието ще се проведе от 10.00 часа в заседателната зала на Общината. Близо 1.2 млн. лева са вложени в обновяване на административната сграда на Областна дирекция на МВР – Кюстендил. Проектът е изпълнен в партньорство с МВР. Сред изпълнените дейности са конструктивно възстановяване и усилване на сградата, дейности по външни сградни ограждащи елементи, подмяна на дограма, топлинно изолиране, основен ремонт на електрическата инсталация, енергоспестяващо осветление, както и основен ремонт на отоплителната инсталация. \r\nВенцеслав ИЛЧЕВ", "date": "2019.01.30", "title": "Кюстендил: В града ще бъдат представени резултатите от проекта за обновяване на административната сграда на Областна дирекция на МВР"}
{"url": "http://www.focus-news.net/news/2019/01/30/2617808/pg-na-volya-se-preimenuva-na-volya-balgarskite-rodolyubtsi.html", "text": "ПГ на „Воля“ се преименува на „Воля – българските родолюбци“. Това съобщи председателят на Народното събрание Цвета Караянчева в началото на днешното пленарно заседание, предаде репортер на  Агенция \"Фокус\".  Караянчева е уведомена с писмо от председателя на парламентарната група Гергана Стефанова. Така групата ще носи името на коалицията, която лидерът на „Воля“ обяви миналата седмица.  \r\nДеница КИТАНОВА", "date": "2019.01.30", "title": "ПГ на „Воля“ се преименува на „Воля – българските родолюбци“"}
{"url": "http://www.focus-news.net/news/2019/01/30/2617822/pregled-na-osnovnite-temi-vav-velikotarnovskiya-pechat.html", "text": "„Велико Търново предлага 16 април да стане официален празник“ е заглавие от областния всекидневник  „Янтра Днес” . 16 април да бъде обявен за официален празник – Ден на българската конституция, а Велико Търново да получи статут на историческа и духовна столица на България, предложиха родолюбиви великотърновци, в деня в който председателят на Народното събрание Цвета Караянчева пристигна в старата столица за обявяване на програмата за честването на 140 годишнина от приемането на Търновската конституция. „Над 1 млрд. лв. събра НАП – В. Търново“ е друго заглавие от ежедневника. Над 1 125 000 000 е събрала за миналата година Териториалната дирекция на НАП във Велико Търново. Това обяви директорът на данъчното ведомство Ивайло Здравков, като отчете, че приходите са за втора поредна година са над милиард. Те са с 90 млн. лв. повече спрямо предходната година, когато бяха събрани 1 034 000 000 лв. През изминалата година данъчните са приключени 634 ревизионни производства, които са с 347 по-малко спрямо 2017 г. „Народното събрание отново ще заседава в старата столица“ е заглавие от страница три на ежедневника. „За седмица – двойно повишение на заболеваемостта от грип “ четем на страници четири. На страница пет е публикуван материал със заглавие „Великотърновският музей показва ценни реликви, свързани със Стефан Стамболов“. На спортната страница на вестник „Янтра Днес“ четем „ШК „Асеневци“ и В. Търново – домакин на държавните първенства до 8 и 10 г.“. \r\n„Рекордните 1.121 млрд. лв. данъци и осигуровки за държавната хазна събра НАП“ е заглавие от първа страница на другия областен ежедневник  „Борба“ . Териториалната дирекция на НАП във Велико Търново събра 1,121 млрд. лв. данъци , осигуровки, глоби и просрочени задължения за държавната хазна. Рекордните приходи в историята на дирекцията досега са за последната година. За предходната данъчните инкасираха 1.034 млн., а ръстът е с близо 80 млн. лв., информира на брифинг регионалният директор Ивайло Здравков. За периода са назначени малко над 600 ревизионни производства, като спадът спрямо 2017 г. е наполовина и се дължи на практиката за подпомагане на доброволното издължаване. Специализираният отдел на НАП – В. Търново, за борба с измамите пък работи по 44 тематични ревизии. „Великотърновската община продава 49 имота – апартаменти, терени за къщи и земеделски земи“ е друга тема от ежедневника. 49 свои имота с разнообразно предназначение вади за продан Община Велико Търново. От тях се очакват приходи от над милион лева. Сред планираните за продажба недвижимости има множество апартаменти, парцели за вили и къщи, както и земеделска земи. Според общинските експерти след продажбите освен определените цени в местната хазна ще влизат и доста местни данъци и такси от имотите, които вече ще са частна собственост. „Велико Търново да получи официален статут на историческа и духовна столица на България“, „Кметът на Леденик пресече опит за заграбване на дърводелска работилница и държавна земя“, „Увеличават капацитета на отделението по неонатология в старата столица“ са други заглавия от страниците на всекидневника. „Община Свищов отличи най-добрите си спортисти и треньори на специална церемония“, „Виолетовите“ с последна контрола в Анталия, срещат бивш шампион на ГДР“, „Димитър Марков спечели шахматната „Снежна царица“ са заглавията от спортната страница на изданието.", "date": "2019.01.30", "title": "Преглед на основните теми във великотърновския печат"}
{"url": "http://www.focus-news.net/news/2019/01/30/2617817/api-vazstanoveno-e-dvizhenieto-v-prohod-prevala-za-avtomobili-do-12-tona-kamionite-da-se-dvizhat-bez-remarketa-i-poluremarketa.html", "text": "Възстановено е движението в проход Превала за автомобили до 12 тона. Всички МПС е необходимо да преминават с вериги, а камионите - без ремаркета и полуремаркета. Това съобщиха от пресцентъра на  Агенция „Пътна инфраструктура“ . \r\nОграничава се движението през проход Рожен за камиони над 12 т както и тегленето на ремаркета и полуремаркета.", "date": "2019.01.30", "title": "АПИ: Възстановено е движението в проход Превала за автомобили до 12 тона, камионите да се движат без ремаркета и полуремаркета"}
{"url": "http://www.focus-news.net/news/2019/01/30/2617823/veliko-tarnovo-v-pravoslavnite-hramove-v-grada-se-otsluzhva-sveta-liturgiya-v-pamet-na-sveti-tri-svetiteli.html", "text": "В православните храмове в града се отслужва света Литургия  в памет на св. Василий Велики (330-379), св. Григорий Богослов (329-390) и св. Йоан Златоуст (354-407), предаде репортер на  Радио „Фокус’’ – Велико Търново . Рано тази сутрин църковните камбани в града възвестиха началото на църковната служба. Най-много хора се стекоха в Катедралния храм „Рождество Богородично“. \r\nВасилий Велики, Григорий Богослов и Йоан Златоуст са влиятелни епископи на ранната църква и играят важна роля за оформянето на християнското богословие. \r\nИсторията на празника датира от времето на управлението на византийския император Алексий I Комнин, когато в Константинопол във връзка с учението на Василий Врач възниква спор за първенството между Отците на църквата. \r\nПразникът на светите Три светители се чества като празник на висшите православни духовни учебни заведения – академии, богословски факултети, духовни школи и пр. \r\nНадежда КРЪСТЕВА", "date": "2019.01.30", "title": "Велико Търново: В православните храмове в града се отслужва света Литургия  в памет на свети Три светители"}
{"url": "http://www.focus-news.net/news/2019/01/30/2617824/kyustendil-dve-ot-oblastta-shte-badat-domakini-na-olimpiada-po-matematika.html", "text": "Две училища в Кюстендил и Дупница ще бъдат домакини на областния кръг на Олимпиадата по математика. Това съобщиха за  Радио „Фокус” – Кюстендил  от Регионално управление на образованието – Кюстендил. Изпитът ще се проведе на 2 февруари от 9.00 часа. Домакини на олимпиадата са основните училища „Св. св. Кирил и Методий” в Кюстендил и „Христаки Павлович” в Дупница.  \r\nГрипната ваканция за учениците приключва на 1 февруари и това няма да повлияе върху провеждането на областния кръг на Олимпиадата по математика. В изпита могат да участват ученици от 4-ти до 12-и клас, съгласно утвърдените правила. Целта е да се предостави възможност на учениците за интелектуална изява, да се създадат условия за прилагане на изследователски методи в конкретни предметни области, да се стимулира личностната изява на учениците, както и да се мотивират учителите за работа с ученици с изявени способности. \r\nВенцеслав ИЛЧЕВ", "date": "2019.01.30", "title": "Кюстендил: Две от областта ще бъдат домакини на олимпиада по математика"}
{"url": "http://www.focus-news.net/news/2019/01/30/2617828/prof-hristina-vucheva-bivsh-ministar-na-finansite-polzite-ot-evroto-shte-badat-poveche-otkolkoto-problemite-pri-vavezhdaneto-mu.html", "text": "Ползите от еврото ще бъдат повече отколкото проблемите при въвеждането му. Това каза за сутрешния блок „Добро утро, България“ на  Радио „Фокус“  проф. Христина Вучева, бивш министър на финансите. „Курсът в България е фиксиран от цели 20 години, в резултат на което вече сме изконсумирали всички възможни негативи от включването ни във валутния борд. Сега ни остава да се ползваме от бонусите, затова съм убедена, че позитивите за страната ни ще са повече от негативите“, коментира проф. Христина Вучева и добави, че страната ни ще получи закрила при евентуално възникване на проблеми в българските банки и намаление на лихвените равнища. До средата на годината страната ни трябва да се присъедини към банковия съюз, обясни тя, като уточни, че след около 2 години ще бъдем част от еврозоната. Прегледът на активите на големите банки е най-трудната операция, която трябва да бъде извършена преди чакалнята на еврозоната, каза още проф. Вучева. Няма обективни фактори за увеличаване на цените след приемане на еврото, добави бившият министър на финансите.  \r\nЕлеонора ЧОЛАКОВА", "date": "2019.01.30", "title": "Проф. Христина Вучева, бивш министър на финансите: Ползите от еврото ще бъдат повече отколкото проблемите при въвеждането му"}
{"url": "http://www.focus-news.net/news/2019/01/30/2617825/georgi-parvanov-abv-prezidentat-tryabva-da-bade-kritichen-i-korektiv-na-drugite-vlasti-no-dumite-mu-ne-biva-da-izlachvat-negativizam.html", "text": "Президентът трябва да бъде критичен и трябва да бъде съобразен коректив на другите власти, но думите му не бива да излъчват негативизъм. Това каза основателят на АБВ и президент на Р България в периода 2002-2012 година Георги Първанов в предаването  „Тази сутрин” по бТВ.  „Моята оценка за две годишния мандат на президента Румен Радев е по-скоро положителна. Имаше ерозия на доверието, но самият отчет на това, което се случи около него, говори, че има неща, върху който си струва да се помисли. А отчетът е една добра традиция на демократичния свят. В САЩ това е времето, в което президентът дава оценка за състоянието на Съюза. Аз самия съм се стремял да има повече стратегически характер, а не отчет“, посочи Първанов. \r\n„Президентът трябва да бъде критичен и трябва да бъде съобразен коректив на другите власти, но все пак това трябва да се случва периодично и по конкретни поводи, защото постоянната посока на свръхкритичност, да не кажа негативизъм, когато се излъчва от институцията, тогава хората вече престават да възприемат тези оценки и впечатлението, което се оставя, и вън и вътре, е за тежък конфликт, да не кажа дори за война между институциите“, каза Първанов, като подчерта, че това снема доверието.  \r\n„Много силно впечатление ми направи заканата на президента Радев, че не може да има никаква форма на диалог от тук нататъка. Аз съм бил в състояние на импийчмънт и когато ме питаха медиите дали е възможен диалог, моят отговор беше - да, но не под сатъра и гилотината на импийчмънта. Мисля, че този диалог трябва да се възстанови, макар и по някои свръхобщи теми, като европейската. Президентът Радев е в един период на външнополитическо значение и трябва да започне тема на разговор“, посочи още той.  \r\nПо думите му не е важно коя политическа партия е виновна и е започнала първа, а това, че пространството се пренасища с негативизъм и това отблъсква от политиката.  \r\n\"Мисля, че е рано президентът Радев да мисли за политически проект и не бих го посъветвал да го прави\", заяви Първанов. По думите му Стратегическият съвет е интересна и разумна идея и на президента му приляга да бъде генератор на такива.", "date": "2019.01.30", "title": "Георги Първанов, АБВ: Президентът трябва да бъде критичен и коректив на другите власти, но думите му не бива да излъчват негативизъм"}
{"url": "http://www.focus-news.net/news/2019/01/30/2617806/smolyan-ski-zonata-v-pamporovo-ne-raboti-zaradi-nadvisnali-darveta-nad-liftovete-rabotyat-pistite-na-mechi-chal.html", "text": "Не са подходящи условията за зимни спортове и туризъм в Пампорово. Това съобщи за  Радио „Фокус“ – Смолян  дежурният в Планинската спасителна служба към Българския червен кръст в Пампорово. В курорта вали сняг, има мъгла, а новата снежна покривка е около 10 см. Общата снежна покривка в Пампорово на база „Студенец“ вече е 170 см. Ски зоната в курорта днес не работи заради множество надвиснали дървета над лифтовете, като има опасност те да паднат и да възникнат инциденти. Работят обаче пистите и лифта на Мечи чал в Чепеларе и любителите на зимни спортове могат да карат там, препоръчват спасителите. Те допълват, че при излизане в планината, туристите винаги трябва да са добре екипирани, да спазват предварително уточнения маршрут, да карат само по обработените писти и да носят в себе си заредени мобилни телефони. През изминалото денонощие няма регистрирани инциденти с туристи и любители на зимните спортове. \r\nНели ГЕРГЬОВСКА", "date": "2019.01.30", "title": "Смолян: Ски зоната в Пампорово не работи заради надвиснали дървета над лифтовете, работят пистите на Мечи чал"}
{"url": "http://www.focus-news.net/news/2019/01/30/2617827/dots-milen-mihov-obedineni-patrioti-tarnovskata-konstitutsiya-stava-simvol-na-vsichki-balgari-nezavisimo-kade-zhiveyat.html", "text": "Търновската конституция става символ на всички българи, независимо къде живеят. Това каза народният представител от ПГ на „Обединени патриоти“ доц. Милен Михов от трибуната на парламента във връзка с проекторешението за свикване на извънредно тържествено заседание по повод 140-ата годишнина от Учредителното Народно събрание и приемането на Търновската конституция, предаде репортер на  Агенция „Фокус“.   „Изключително съм радостен от тази инициатива. Самото свикване на събранието е предшествано от много дълги заседание, защото това признава разделението на България и откъсването на Македония и Тракия и оставането им в границата на Османската империя“, каза доц. Милен Михов. Той допълни, че с тържественото пленарно заседание ще се препотвърди ролята на Велико Търново като център на държавността и конституционализма.  \r\nДеница КИТАНОВА", "date": "2019.01.30", "title": "Доц. Милен Михов, „Обединени патриоти“: Търновската конституция става символ на всички българи, независимо къде живеят"}
{"url": "http://www.focus-news.net/news/2019/01/30/2617809/smolyan-otvoren-za-dvizhenie-s-verigi-e-prohodat-prevala-vavezhda-se-ogranichenie-za-tezhkotovarnite-avtomobili-prez-prohoda-rozhen.html", "text": "Отворен за движение е проходът Превала. Това съобщи за  Радио „Фокус“ – Смолян  дежурният в Областно пътно управление – Смолян. Всички моторни превозни средства трябва да се движат там с вериги, като е забранено движението на тежкотоварни автомобили над 12 тона, както и тегленето на ремаркета и полуремаркета. Същото ограничение за товарните автомобили е въведено и през прохода Рожен. \r\nНели ГЕРГЬОВСКА", "date": "2019.01.30", "title": "Смолян: Отворен за движение с вериги е проходът Превала, въвежда се ограничение за тежкотоварните автомобили през прохода Рожен"}
{"url": "http://www.focus-news.net/news/2019/01/30/2617829/burgas-v-pomorie-shte-se-sastoi-premiera-na-filma-pomorie-skritata-perla.html", "text": "Премиера на най-новия филм за града ще се състои на 6 февруари. Това съобщиха от пресцентъра на  Община Поморие . „Поморие – скритата перла” е името на филма, който е част от поредицата „Световните градове на България”. Премиерата ще се състои на 06 февруари 2019 г. от 18.00 часа в залата на НЧ „Просвета 1888” в Поморие. Входът е свободен. \r\nВеликите градове имат своя съдба. Тя често е различна от тази на създалите ги народи. Лондон не пази спомен за изградилите го римляни. Ню Йорк няма нищо общо с холандските заселници, които го основават. Константинопол, някогашната столица на християнския свят, отдавна вече е мюсюлманският град Истанбул. Великите градове са съкровища, които преминават през превратностите на историята, променят се, но остават на мястото си. Те не са съкровищници. Те самите са съкровища – диаманти и перли. Има ги разпръснати по целия свят. Има ги и по българското Черноморие.", "date": "2019.01.30", "title": "Бургас: В Поморие ще се състои премиера на филма „Поморие – скритата перла”"}
{"url": "http://www.focus-news.net/news/2019/01/30/2617834/veliko-tarnovo-144-godini-ot-rozhdenieto-na-atanas-burov-shte-badat-otbelyazani-v-profesionalna-gimnaziya-po-leka-promishlenost-i-ikonomika-v-gorna-oryahovitsa.html", "text": "144 години от рождението на Атанас Буров ще бъдат отбелязани в Професионална гимназия по лека промишленост и икономика в Горна Оряховица. Това съобщиха за  Радио „Фокус“ – Велико Търново  от учебното заведение. Пред паметника на българския финансист, дипломат и политик в двора на гимназията ще бъдат поднесени венци и цветя. Атанас Буров е считан  за една от най-влиятелните фигури в българския политически живот през първата половина на 20 век, а заради политическите си речи и въвеждането на модерни за времето си европейски практики на българска почва е наричан „идеолог на българската буржоазия“. Той е роден в Горна Оряховица на 12 февруари (31 януари стар стил) 1875 година. \r\nПрофесионална гимназия по лека промишленост и икономика „Атанас Буров” е основана на 15 септември 1964 година, когато с решение на Министерския съвет на р. България в Горна Оряховица се открива Професионално техническо училище по металообработване, което още през 1965 година е преименувано в Професионално техническо училище по машиностроене, а от учебната 1968/69 година – трансформирано в СПТУМ. \r\nОт пролетта на 1999 година в историята на училището се вплита и съдбата на Атанас Буров – родолюбец, политик, финансист – индустриалец, избран за патрон на новосъздадения Техникум по лека промишленост и икономика„Атанас Буров”.От 2003 година училището е преименувано в Професионална гимназия по лека промишленост и икономика „Атанас Буров”. Събитието в гимназията ще се проведе от 10.00 часа. \r\nЛуиза ТРАНЧЕВА", "date": "2019.01.30", "title": "Велико Търново: 144 години от рождението на Атанас Буров ще бъдат отбелязани в Професионална гимназия по лека промишленост и икономика в Горна Оряховица"}
{"url": "http://www.focus-news.net/news/2019/01/30/2617810/faz-es-othvarlya-novite-pregovori-za-brekzit.html", "text": "Министър-председателя на Обединеното кралство Тереза Мей и парламентът в Лондон получиха категоричен отпор на исканията си за промени в договора за излизането на страната от структурите на Европейския съюз, подчертава германският национален ежедневник  Die Frankfurter Allgemeine Zeitung . \r\nБрюксел отказа да предоговаря сделката за Брекзит. Подобни разговори са изключени, особено що се отнася до ирландския въпрос, увери говорител на председателя на Съвета на ЕС Доналд Туск. Споразумението за излизане остава най-доброто възможно и единствен начин да се осигури регламентирано излизане на Обединеното кралство от Общността, подчертаха още от Брюксел. Тереза Герова", "date": "2019.01.30", "title": "FAZ: ЕС отхвърля новите преговори за Брекзит"}
{"url": "http://www.focus-news.net/news/2019/01/30/2617837/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.01.30", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/01/30/2617826/the-independent-sramnata-podkrepa-na-aleksis-tsipras-za-maduro-prenebregva-boleznenata-istoriya-na-gratskata-hunta.html", "text": "Какво се случи с традицията на Гърция за солидарност с демокрацията и правата на човека? Защо Гърция, европейската нация, която е живяла под управлението на жестока, корумпирана десница, под военната хунта от периода 1967-1974 г., изпраща послание за подкрепа и одобрение за корумпиран, подкрепян от военните диктатор на Венецуела? Това е въпросът, който задава Денис МакШейн, бивш министър за Европа и Латинска Америка в правителството на Тони Блеър, в статия за британския вестник  The Independent .  Агенция „Фокус“ представя материала без редакторска намеса.  \r\nЧовек трябва да се възхищава на Хуан Гуайдо, смелия, млад председател на венецуелския парламент. Той покани гръцкия премиер Алексис Ципрас да дойде във Венецуела за една седмица, за да разбере отчаянието на гражданите на страната, докато гледат към своя президент Никола Мадуро, генералите и адмиралите, които го държат на власт. След гласната подкрепа, която гръцкият премиер изрази за Мадуро, е малко вероятно Ципрас да приеме предложението. \r\nПартията на Гуайдо, „Народна воля“, е част от Социалистическия интернационал, глобалната федерация на левите и социалистическите партии. Председател на Социалистическия интернационал е Георгиос Папандреу, бившият гръцки премиер, чието правителство бе разбито от европейските консерватори, които настояваха за налагане на мерки за строги икономии, коствали на Гърция десетилетие на достойно съществуване. \r\nЧилийският политик Педро Фелипе Рамирес бе затворен и измъчван по време на диктатурата на Пиночет. Той беше левичар и хомосексуалист – две неща, които гарантираха омразата на чилийските военни. Той прекара годините си в изгнание във Венецуела и през 2014 г. се завърна в Каракас като посланик на Чили. Остана на поста до 2018 г.  \r\nРамирес настоява, че Мадуро няма нищо общо с наследството на Уго Чавес. „Аз оставам чавист, но режимът Мадуро няма нищо общо с него. Това е диктатура, управлявана от група, която е поела контрола над държавата за лична изгода. Те унищожиха страната, провокираха глад и най-масовата миграция, наблюдавана някога в Южна Америка“.  \r\nБях външен министър на Обединеното кралство, отговарящ за Латинска Америка в момент, когато правителството на Тони Блеър се опита да влезе в контакт с Уго Чавес. Блеър имаше вероятно наивно, но твърдо убеждение, че ако третира новоизлюпилите се лидери на световната сцена с уважение и приятелство, те ще реагират със същото. Той се втурна да пие бира с Владимир Путин в бар в Москва през 1999 г. и покани Башар Асад в Лондон, когато младият образован сирийски лидер пое властта в Дамаск. \r\nЗа Уго Чавес бе опънат червения килим в Лондон. Говорех испански и бях изпратен в Каракас, където Чавес проведе дълга среднощна среща с мен, по време на която ме разбита за идеологията на т.нар. Трети път, следвана от Блеър.  \r\nДен след посещението си венецуелската десница организира мини-преврат и задържа Чавес. Аз бях първият министър на ЕС, който поиска неговото освобождаване, а Великобритания изпрати предупреждение към Вашингтон да не подкрепя пучистите в Каракас. \r\nРазговарях с опозиционни политици и никога не бях срещал такива реакционни настроения от мъже, чиято омраза към Чавес бе съизмерима единствено с тяхното богатство и пълно безразличие към всяка концепция за социална справедливост. \r\nВенецуела, една от най-богатите и най-красиви страни в света, е лошо ръководена от правителствата както на десницата, така и на левицата. Пример за това са Карлос Андес Перес през 80-те и след това Уго Чавес, който стана все по-голям демагог и загуби представа представа как да използва страхотните петролни богатства на Венецуела, за да подобри живота на всички хора. \r\nПодобно на саудитската и други „петролни“ диктатури, Венецуела страда от съвременното проклятие, че е твърде богата за собственото си добро. Не е случайно, че Турция и Русия - където военните и генералите станаха заможни в замяна на подкрепата им за авторитарен президент - излязоха категорично в полза на Мадуро и срещу народа на Венецуела. \r\nСега гръцкото правителство на Алексис Ципрас подкрепя диктатурата на Мадуро, докато други европейски леви министри, като испанският премиер Педро Санчес, който знае истината за тиранията му, призовават за нови избори. \r\nПрез седмицата, когато правителството на СИРИЗА направи сериозен пробив срещу националистическия популизъм с ратификацията в парламента на Преспанското споразумение за новото име на Македония, решението на Ципрас да подкрепи Мадуро нанесе сериозен удар на доброто име и имиджа на Гърция в Европа. Това е също толкова лошо, колкото и хунтата от 1967-1974 г.  Тереза Герова", "date": "2019.01.30", "title": "The Independent: Срамната подкрепа на Алексис Ципрас за Мадуро пренебрегва болезнената история на гръцката хунта"}
{"url": "http://www.focus-news.net/news/2019/01/30/2617838/savetat-za-razvitie-shte-provede-zasedanie.html", "text": "След редовното заседание на кабинета ще се проведе заседание на Съвета за развитие при Министерския съвет, съобщиха от  правителствената информационна служба.   \r\nНа заседанието ще бъде разгледан проект на Концепция за разработването на национален стратегически документ за развитие на страната с хоризонт 2030 г. (Националната програма за развитие: България 2030).  \r\nАнгажиментът за разработване на национален стратегически документ за развитие на страната в средно и дългосрочен период е залегнал в Програмата за управление на правителството на Република България за периода 2017-2021 г.  \r\nИнституционализацията на процеса по подготовката на национален стратегически документ за развитието на страната с хоризонт 2030 г. е в съответствие с прието през месец август 2018 г. изменение на Постановление № 110 на Министерския съвет от 2010 г. за създаване на Съвет за развитие при Министерския съвет. В постановлението стратегическият документ за развитието на страната с хоризонт 2030 г. е дефиниран като дългосрочен програмен документ, който определя визията, целите, приоритетите и общата финансова рамка на политиките за икономическо и социално развитие на страната, както и механизмите за наблюдение и контрол при тяхното изпълнение.  \r\nНационалната програма за развитие: България 2030 се разработва за период от 10 години и отчита целите и насоките на политиките на Европейския съюз за съответния период. \r\nРазглеждането на проекта на Концепция за разработването на национален стратегически документ за развитие на страната с хоризонт 2030 г., както и изготвеният времевия график е в съответствие с решение на Съвета за развитие от проведено през месец септември 2018 г заседание. \r\nВремевият график за разработването на Националната програма за развитие: България 2030 конкретизира етапите, дейностите и отговорните институции. \r\nСъветът за развитие ще разгледа и доклад от министъра на правосъдието относно изпълнение на мерки от Програмата на правителството на Република България за периода 2017-2021 г. за нормативни промени, свързани със значително опростяване на процедурите по даване на българско гражданство и осъществяване на качествен контрол върху отговорните за предоставяне на българско гражданство институции, в т.ч. предложения за промени в Закона за българското гражданство.", "date": "2019.01.30", "title": "Съветът за развитие ще проведе заседание"}
{"url": "http://www.focus-news.net/news/2019/01/30/2617840/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Категоричният отпор на Брюксел на исканията на Тереза Мей за промени в договора за Брекзит, перспективите след Преспанското споразумение за новото име на Македония, скандал в испанската армия и позицията на гръцкия премиер Алексис Ципрас за кризата във Венецуела са част от основните теми в европейските печатни издания. \r\n***  Националният австрийски вестник  Der Standard  публикува обширен материал за Преспанското споразумение за новото име на Македония и прави дисекция на въпроса как се е стигнало до подписването му.  \r\nНа 11 януари парламентът на Република Македония гласува с 81 гласа „за\" и 39 „против\" изменение в четири члена на Конституцията, които бяха публикувани в Държавен вестник на 12 януари. Те се отнасят до промяната на името на Република Северна Македония в съответствие с разпоредбите на Преспанския договор, подписан на 17 юни 2018 г. от премиерите на Македония и Гърция Зоран Заев и Алексис Ципрас. \r\n„Тези конституционни изменения са важна стъпка към разрешаването на спора за името, но те не са краят на историята“, подчертават от редакцията. Следва припомняне: на 17 януари гръцкият парламент едва поднови доверието си към правителството на Ципрас, а на 25 януари даде и „зелена светлина“ на споразумението. Въпреки това, президентът на Република Македония, Георги Иванов, отхвърля подписването на конституционните изменения. За разлика от него, председателят на парламента Талат Джафери настоява, че измененията имат правна сила с публикуването им в Държавен вестник. Освен това гражданските инициативи се опитват да съберат 150 000 подписа, за да организират референдум срещу промените. \r\n„Въпреки всички проблеми, споразумението на Преспа е опит от страна на македонската и на гръцката левица да постигнат компромис, който ще е от полза за световния ред. Македонските и гръцките националисти, популисти и крайнодесни се стремят да провалят това споразумение. Македония е малка страна, но Гърция не е по-внушителна, ако я съпоставим с Великите сили. Вирусите обаче също са микроскопично малки, но са в състояние да причинят достатъчно щети, за да унищожат дори цяла цивилизация. Регионалният национализъм и популизмът са вирусите на нашето време“, е заключението на редакцията. \r\n***  Министър-председателя на Обединеното кралство Тереза Мей и парламентът в Лондон получиха категоричен отпор на исканията си за промени в договора за излизането на страната от структурите на Европейския съюз, подчертава германският национален ежедневник  Die Frankfurter Allgemeine Zeitung . \r\nБрюксел отказа да предоговаря сделката за Брекзит. Подобни разговори са изключени, особено що се отнася до ирландския въпрос, увери говорител на председателя на Съвета на ЕС Доналд Туск. Споразумението за излизане остава най-доброто възможно и единствен начин да се осигури регламентирано излизане на Обединеното кралство от Общността, подчертаха още от Брюксел. \r\n***  Какво се случи с традицията на Гърция за солидарност с демокрацията и правата на човека? Защо Гърция, европейската нация, която е живяла под управлението на жестока, корумпирана десница, под военната хунта от периода 1967-1974 г., изпраща послание за подкрепа и одобрение за корумпиран, подкрепян от военните диктатор на Венецуела? Това е въпросът, който задава Денис МакШейн, бивш министър за Европа и Латинска Америка в правителството на Тони Блеър, в статия за британския вестник  The Independent .  Агенция „Фокус“ представя материала без редакторска намеса.  \r\nЧовек трябва да се възхищава на Хуан Гуайдо, смелия, млад председател на венецуелския парламент. Той покани гръцкия премиер Алексис Ципрас да дойде във Венецуела за една седмица, за да разбере отчаянието на гражданите на страната, докато гледат към своя президент Никола Мадуро, генералите и адмиралите, които го държат на власт. След гласната подкрепа, която гръцкият премиер изрази за Мадуро, е малко вероятно Ципрас да приеме предложението. \r\nПартията на Гуайдо, „Народна воля“, е част от Социалистическия интернационал, глобалната федерация на левите и социалистическите партии. Председател на Социалистическия интернационал е Георгиос Папандреу, бившият гръцки премиер, чието правителство бе разбито от европейските консерватори, които настояваха за налагане на мерки за строги икономии, коствали на Гърция десетилетие на достойно съществуване. \r\nЧилийският политик Педро Фелипе Рамирес бе затворен и измъчван по време на диктатурата на Пиночет. Той беше левичар и хомосексуалист – две неща, които гарантираха омразата на чилийските военни. Той прекара годините си в изгнание във Венецуела и през 2014 г. се завърна в Каракас като посланик на Чили. Остана на поста до 2018 г.  \r\nРамирес настоява, че Мадуро няма нищо общо с наследството на Уго Чавес. „Аз оставам чавист, но режимът Мадуро няма нищо общо с него. Това е диктатура, управлявана от група, която е поела контрола над държавата за лична изгода. Те унищожиха страната, провокираха глад и най-масовата миграция, наблюдавана някога в Южна Америка“.  \r\nБях външен министър на Обединеното кралство, отговарящ за Латинска Америка в момент, когато правителството на Тони Блеър се опита да влезе в контакт с Уго Чавес. Блеър имаше вероятно наивно, но твърдо убеждение, че ако третира новоизлюпилите се лидери на световната сцена с уважение и приятелство, те ще реагират със същото. Той се втурна да пие бира с Владимир Путин в бар в Москва през 1999 г. и покани Башар Асад в Лондон, когато младият образован сирийски лидер пое властта в Дамаск. \r\nЗа Уго Чавес бе опънат червения килим в Лондон. Говорех испански и бях изпратен в Каракас, където Чавес проведе дълга среднощна среща с мен, по време на която ме разбита за идеологията на т.нар. Трети път, следвана от Блеър.  \r\nДен след посещението си венецуелската десница организира мини-преврат и задържа Чавес. Аз бях първият министър на ЕС, който поиска неговото освобождаване, а Великобритания изпрати предупреждение към Вашингтон да не подкрепя пучистите в Каракас. \r\nРазговарях с опозиционни политици и никога не бях срещал такива реакционни настроения от мъже, чиято омраза към Чавес бе съизмерима единствено с тяхното богатство и пълно безразличие към всяка концепция за социална справедливост. \r\nВенецуела, една от най-богатите и най-красиви страни в света, е лошо ръководена от правителствата както на десницата, така и на левицата. Пример за това са Карлос Андес Перес през 80-те и след това Уго Чавес, който стана все по-голям демагог и загуби представа представа как да използва страхотните петролни богатства на Венецуела, за да подобри живота на всички хора. \r\nПодобно на саудитската и други „петролни“ диктатури, Венецуела страда от съвременното проклятие, че е твърде богата за собственото си добро. Не е случайно, че Турция и Русия - където военните и генералите станаха заможни в замяна на подкрепата им за авторитарен президент - излязоха категорично в полза на Мадуро и срещу народа на Венецуела. \r\nСега гръцкото правителство на Алексис Ципрас подкрепя диктатурата на Мадуро, докато други европейски леви министри, като испанският премиер Педро Санчес, който знае истината за тиранията му, призовават за нови избори. \r\nПрез седмицата, когато правителството на СИРИЗА направи сериозен пробив срещу националистическия популизъм с ратификацията в парламента на Преспанското споразумение за новото име на Македония, решението на Ципрас да подкрепи Мадуро нанесе сериозен удар на доброто име и имиджа на Гърция в Европа. Това е също толкова лошо, колкото и хунтата от 1967-1974 г. \r\n***  Министерството на отбраната на Испания освободи войник след десетгодишна служба, след сигнал, че е била подложена на сексуален тормоз от страна на ръководителя си, съобщава националният ежедневник  El Pais . \r\nЗаради упражнения й натиск жената е получила посттравматично стресово разстройство и е определена като психически неспособна да остане на служба.  \r\nВ началото на януари официалният бюлетин на Министерството на отбраната (BOD) съобщи, че войникът Делия (не истинското й име) е била освободена поради психични проблеми. Въпреки че 38-годишната е имала договор с Военновъздушните сили до 2024 г., министерството е заключило, че тя вече не отговаря на изискванията, необходими за да остане в армията. Нещо повече, тъй като причините за нейното уволнение не се считат за свързани с военните й задължения, тя няма право на пенсия или на обезщетение. \r\nВоенномедицинска комисия е прегледала жената и е установила, че страда от „посттравматично стресово разстройство“. Нейната травма се случи във военните казарми в Алкантарила (Мурсия), град, разположен в Югоизточна Испания. \r\nЧлен на медицинска комисия обаче вярва на твърденията на Делия, че е била сексуално тормозена от нейния ръководител. Съгласно показанията й, тормозът е започнал веднага след дислоцирането й в нова база през март 2016 г.  \r\nДелия е подала жалба, но три години по-късно делото все още не е влязло в съда. \r\n***", "date": "2019.01.30", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/01/30/2617835/ria-novosti-nikolas-maduro-podkrepi-provezhdaneto-na-predsrochni-parlamentarni-izbori.html", "text": "В интервю за руската информационна агенция  РИА Новости  Николас Мадуро подкрепи провеждането на предсрочни парламентарни избори във Венецуела. \r\n„Би било много добре да се проведат по-ранни парламентарни избори, това би било много добра форма на политическа дискусия, добро решение с общо гласуване. Бих се съгласил и подкрепих, ако беше направено по-рано, ако преди това бяха проведени избори за Народно събрание\", подчерта Мадуро. Тереза Герова", "date": "2019.01.30", "title": "РИА Новости: Николас Мадуро подкрепи провеждането на предсрочни парламентарни избори"}
{"url": "http://www.focus-news.net/news/2019/01/30/2617836/blagoevgrad-dvama-mazhe-sa-leko-postradali-pri-katastrofata-v-kresnenskoto-defile.html", "text": "Двама мъже на 25 и 45 години са леко пострадали при катастрофата в Кресненското дефиле. Това съобщиха от  ОДМВР – Благоевград . От полицията уточниха, че инцидентът е станал около 01.20 в Кресненско дефиле. Влекач „Мерцедес“ с 25-годишен водач от Македония, движейки се в посока от град Кресна към град Симитли, на лява крива навлиза в лентата за насрещно движение, излиза в ляво от пътя, блъска се в крайпътен скат и се връща на пътното платно, като се удря в лек автомобил „Ауди“ с 45-годишен водач от Армения. Шофьорите на автомобилите са пострадали без опасност за живота и след извършен медицински преглед са освободени за домашно лечение.", "date": "2019.01.30", "title": "Благоевград: Двама мъже са леко пострадали при катастрофата в Кресненското дефиле"}
{"url": "http://www.focus-news.net/news/2019/01/30/2617839/pregled-na-osnovnite-temi-vav-varnenskiya-pechat.html", "text": "„Удължиха със седмица грипната ваканция“, съобщава на първата си страница вестник  „Черно море“ . Грипната ваканция във Варна се удължава до 5 февруари. Това реши регионалният щаб за борба с грипа и ОРЗ. Заболеваемостта във Варненска област остава висока, сочат последните данни от Регионалната здравна инспекция. Нейното равнище миналата седмица беше 218 на 10 000 души и няма понижение. Грипната ваканция ще съвпадне с междусрочната и учениците ще са на училище на 6 февруари. „450 млн. лв. са влезли по европроекти във Варненска област“ е друго заглавие в броя. Първата по рода си интерактивна книга с проекти, реализирани с европейско финансиране на територията на област Варна, е факт. Идеята на Областния информационен център е проектите да не бъдат само цифри, а снимки да онагледяват различните дейности, заяви нейният управител Виктория Николова. „ОбС – Варна, се събира днес за 37-ата си сесия“, допълва изданието. Тридесет и седмото заседание на Общински съвет – Варна, започва в зала „Пленарна“. В предварителния дневен ред са включени 15 точки, но той може да бъде променен. Безспорно акцент е гласуването на бюджет 2019. Макрорамката от близо половин милиард лева е рекордна в историята на Варна. Тя е с близо 104 млн. лв. по-висока спрямо първоначалния бюджет за 2018 г., при това без увеличение на местните данъци и такси. „Успешна година отчетоха Военноморските сили“, информира изданието. На стр. 5 в рубриката „На капитанския мостик“ изданието разказва за кап. III ранг Николай Цонев, командир на корвета „Бодри“, получил престижното отличие „Офицер на ВМС за 2018 година“.", "date": "2019.01.30", "title": "Преглед на основните теми във варненския печат"}
{"url": "http://www.focus-news.net/news/2019/01/30/2617841/kyustendil-rayonnata-prokuratura-sledi-razsledvaneto-na-krazhbata-na-lekarstva-za-okolo-92-000-lv-ot-apteka-v-grada.html", "text": "Районната прокуратура следи разследването на кражбата на лекарства за около 92 000 лв. от аптека в града. Това съобщиха за  Радио „Фокус” – Кюстендил  от Районна прокуратура. Разследването е по образувано досъдебно производство за извършена кражба. Случаят е от 21 януари 2019 г. От аптека в Кюстендил са откраднати метална каса, с намираща се в нея сума от 5 700 лева, както и лекарства на стойност около 92 000 лева. Кражбата е извършена чрез повреждане на преграда, здраво направена за защита на имот – срязан катинар и използване на техническо средство. Производството е в начален етап и в спешен характер се извършват неотложни действия по разкриване, включително и издирвателни мероприятия които продължават. Срокът за разследване е два месеца. Няма задържани лица. \r\nВенцеслав ИЛЧЕВ", "date": "2019.01.30", "title": "Кюстендил: Районната прокуратура следи разследването на кражбата на лекарства за около 92 000 лв. от аптека в града"}
{"url": "http://www.focus-news.net/news/2019/01/30/2617847/prof-lalko-dulevski-iss-prizovava-zaedno-da-izgradim-po-solidarna-po-spravedliva-i-po-konkurentna-evropa.html", "text": "Посланието на ИСС е, че бъдещето на ЕС трябва да се гради върху ценностите на Европейския социален модел, за да изградим по-солидарна, по-справедлива и по-конкурентна Европа в името на нашите деца. Това каза в интервю за  Агенция Фокус  председателят на Икономическия и социален съвет (ИСС) проф. Лалко Дулевски връзка с приетите две резолюции относно бъдещето на Европейския съюз - „Икономически измерения за по-силна Европа“ и „Социални измерения за по-солидарна Европа“. „С последните две резолюции ИСС се включи в дебата за бъдещето на Европа, в контекста на предстоящата през май среща на върха в Сибиу, на която лидерите на ЕС трябва да вземат важните решения как да се развива Европейския съюз, за да бъде по-силен на световната сцена, но и по-солидарен. В тях ИСС изрази подкрепата си за развитието на по-задълбочен и по-справедлив единен европейски пазар, като ключов инструмент на ЕС за изграждане на високо конкурентна социална пазарна икономика, за завършване на Икономическия и паричен съюз със силно социално измерение, който да не създава нови разделителни линии и различни „скорости“ между Еврозоната и останалите държави членки“, обясни проф. Дулевски.  \r\nТой отбеляза, че на организирания от ИСС и ЕИСК дебат за бъдещето на Европа активно участие са взели представители на 44-ото Народно събрание - председателят на Комисията по труда, демографската и социалната политика д-р Хасан Адемов и Петър Кънев председател на Комисията по икономическа политика и туризъм, както и министърът на образованието и науката Красимир Вълчев. „А по двете дискутирани на форума наши резолюции получихме подкрепа за основни идеи и предложения от МТСП и Министерството на икономиката, както и от българският еврокомисар Мария Габриел и от български членове на Европейски парламент“, посочи той.  \r\n„ИСС подкрепя развитието на ЕС като силен икономически съюз и като съюз на справедливостта, равноправието и конкуренцията. ИСС неведнъж е декларирал своята единодушна позиция, споделена и от българското правителство и подкрепена по време на българското председателство на Съвета на ЕС, че ЕС трябва да остане единен, без различни „скорости“, със силна политика за сближаване, гарантирана от Многогодишната финансова рамка“, заяви още проф. Лалко Дулевски. Пълния текст на интервюто четете по-късно в „Мнение”", "date": "2019.01.30", "title": "Проф. Лалко Дулевски: ИСС призовава заедно да изградим по-солидарна, по-справедлива и по-конкурентна Европа"}
{"url": "http://www.focus-news.net/news/2019/01/30/2617845/razgrad-74-godishna-zhena-e-stanala-zhertva-na-telefonna-izmama-sas-sumata-ot-5-000-lv.html", "text": "74-годишна жена е станала жертва на телефонна измама със сумата от 5 000 лв. Това съобщиха от  ОДМВР - Разград . Сигналът е подаден около 14 часа на 28 януари. Жената получила обаждане от непознат, представил се за полицай по телефона. Тя оставила под дърво на улица „Бели Лом“ сумата от 5 000 лв. По случая е започнато разследване за престъпление.", "date": "2019.01.30", "title": "Разград: 74-годишна жена е станала жертва на телефонна измама със сумата от 5 000 лв."}
{"url": "http://www.focus-news.net/news/2019/01/30/2617848/blagoevgrad-lek-avtomobil-e-katastrofiral-pri-otbivkata-za-selo-damyanitsa-sled-politseysko-presledvane.html", "text": "Лек автомобил е катастрофирал при отбивката за село Дамяница след полицейско преследване. Това съобщиха от  ОДМВР – Благоевград . Около 02.00 часа на 29 януари в района на улица „Стефан Стамболов“ в град Сандански, от полицейски служители на РУ - Сандански е подаден сигнал за спиране на лек автомобил „Опел Корса“. Шофьорът не се подчинява на подадения сигнал и продължава движението си. Същият е установен от полицейските служители в района на отбивката за село Дамяница обърнат по таван, като водачът е напуснал местопроизшествието. За случая е уведомена РП - Сандански.", "date": "2019.01.30", "title": "Благоевград: Лек автомобил е катастрофирал при отбивката за село Дамяница след полицейско преследване"}
{"url": "http://www.focus-news.net/news/2019/01/30/2617844/varna-obshtinskiyat-savet-shte-glasuva-byudzheta-na-obshtinata-za-2019-godina.html", "text": "Общинският съвет ще гласува бюджета на Общината за 2019 година, предаде репортер на  Радио „Фокус“ – Варна . В дневния ред на заседанието, което започна преди минути са включени 15 точки. Основна тема на дискусиите ще бъде бюджетът, чиято макрорамка е в размер на 497 625 000 лв. – с близо 104 млн. лв. по-голяма от първоначално заложените средства миналата година. Съветниците ще трябва да дадат своя вот и за започване на процедура по предоставяне на минерални води – държавна собственост, за безвъзмездно управление на Общината. Предстои да бъде внесено официално искане в Министерството на околната среда и водите, но преди това то трябва да получи одобрението на Общинския съвет. Местният парламент ще обсъди също промени в две от общинските наредби. Корекции предстои да настъпят в Наредбата за размера на местните данъци в частта ѝ за налога върху превозните средства, а с поправки в Наредбата за определяне на местните такси ще бъде направена актуализация на цените за входни билети в Зоопарка.  \r\nДруг финансов въпрос, който съветниците ще разгледат, е въвеждането на максимална цена от 300 лева за репатриране на неправилно паркирали автомобили и престоя им на наказателен паркинг. Одобряването на проект за ПУП - ПРЗ на Аспарухов парк също фигурира в дневния ред. На гласуване ще бъде подложено и предложението за прекратяване чрез ликвидация на „Централен универсален магазин“ АД, в чиито активи е т.нар. Дупка. Тези планове на общината, която е собственик на дружеството, вече бяха единодушно подкрепени от ПК „Собственост и стопанство“. \r\nДиана СТОЕВА", "date": "2019.01.30", "title": "Варна: Общинският съвет ще гласува бюджета на Общината за 2019 година"}
{"url": "http://www.focus-news.net/news/2019/01/30/2617846/silistra-64-godishna-zhena-e-stanala-zhertva-na-telefonna-izmama-sas-sumata-ot-nad-21-000-lv-i-zlatni-nakiti.html", "text": "64-годишна жена е станала жертва на телефонна измама със сумата от над 21 000 лв. и златни накити. Това съобщиха от  ОДМВР - Силистра . Жената е от Силистра и е приела да участва в \"акция по залавяне на телефонни измамници\". В понеделник тя се доверила на телефонно обаждане от мъж, представящ се за полицай, и се съгласила да съдейства на органите на реда, като хвърлила от балкона 730 евро и около 100 грама златни накити и монети. На следващия ден мнимият полицейски служител отново се свързал с жената. Този път тя изтеглила от банка спестявания в размер на 6 000 евро и 7 700 лева и ги оставила край пътя между Бяла и Плевен, където стигнала с личния си автомобил. Действията ѝ били направлявани през цялото време от мнимия полицай чрез мобилна телефонна връзка. По случая е образувано досъдебно производство.  \r\nОт ОДМВР - Силистра посочват, че не съществува практика полицията да иска пари от гражданите за изпълнение на служебните си задачи.", "date": "2019.01.30", "title": "Силистра: 64-годишна жена е станала жертва на телефонна измама със сумата от над 21 000 лв. и златни накити"}
{"url": "http://www.focus-news.net/news/2019/01/30/2617849/burgas-v-grada-shte-se-provede-darzhavnoto-parvenstvo-po-vodna-topka-za-yunoshi-i-devoyki.html", "text": "В града ще се проведе Държавното първенство по водна топка за юноши и девойки. Това съобщиха от пресцентъра на  Община Бургас . Състезанията ще се състоят от 1 до 3 февруари в бургаския плувен комплекс Парк „Арена ОЗК“. Ще бъдат проведени съвместно два турнира от Държавното първенство по водна топка – за юноши и девойки на възраст 17 г. Ще участват 12 отбора и най-добрите млади състезатели в този спорт от цялата страна. Общо ще бъдат изиграни 30 мача. Срещите започват в петък от 15 часа с двубой между домакина „Черноморец“ и КПС – Варна при девойките. Входът е свободен. Басейнът ще бъде достъпен и за ползване от граждани в петък до 13.00 часа и в събота между двете сесии от 13.00 до 15.00 часа. Останалите спортни съоръжения (футболен терен и тенис кортове) функционират в нормален режим. Плувен спортен комплекс Парк „Арена ОЗК“ и Община Бургас са домакини на девет турнира по водна топка за различни възрасти през 2019 г., като топ събитието ще е на 20 – 28 юли – Европейско първенство за юноши. Турнир от такъв ранг ще се проведе за първи път в България от 20 години насам.", "date": "2019.01.30", "title": "Бургас: В града ще се проведе Държавното първенство по водна топка за юноши и девойки"}
{"url": "http://www.focus-news.net/news/2019/01/30/2617855/sliven-chast-ot-grada-e-bez-parno-poradi-avariya.html", "text": "Част от Сливен е без парно поради авария. Това съобщиха от  ТЕЦ – Сливен . Поради възникнала авария в топлопреносната мрежа до 16.00 часа е спряно топлоподаването към кв. „Дружба “ бл. 27 и Центъра за настаняване социален тип.", "date": "2019.01.30", "title": "Сливен: Част от града е без парно поради авария"}
{"url": "http://www.focus-news.net/news/2019/01/30/2617854/pazardzhik-256-detsa-i-mladezhi-s-izyaveni-darbi-ot-obshtina-panagyurishte-shte-badat-nagradeni-s-priza-zvezden-klas2018.html", "text": "В голямата зала на Театър Дом-паметник в Панагюрище от 17.30 часа ще се състои официалната церемония по награждаване на децата и младежите с изявени дарби от община Панагюрище „Звезден клас`2018”. Това съобщи за  Радио „Фокус“ – Пазарджик  Радка Костуркова от Община Панагюрище. 256 деца и младежи, получили отличия в областта на образованието, науката, културата, спорта и изкуствата ще получат морално признание за високите си постижения от предходната календарна година. Идеен основател на концепцията на церемонията е заместник–кметът „Хуманитарни дейности“ Галина Матанова. Проектът „Звезден клас” на Община Панагюрище има за цел да стимулира и морално даровитите деца и младежи и те да станат известни с постиженията си на по-широк кръг от хора. Амбицията на ръководството на Общината е да привлича нови партньори при реализирането му.  \r\nПанагюрище има вече своя звезден клас за всяка година, а постиженията на талантливите деца имат и своя морален измерител. От 2012 година, по силата на Дарителски договор с „Асарел-Медет” АД, съгласно клауза в него, Дарителят удвоява сумата, която Община Панагюрище определя за стимулиране на даровитите деца. От 2013 година фирма „Оптикс”АД разпозна проекта и ежегодно финансира по силата на Дарителски договор младите дарования на община Панагюрище. \r\nВаня НИКОЛОВА", "date": "2019.01.30", "title": "Пазарджик: 256 деца и младежи с изявени дарби от община Панагюрище ще бъдат наградени с приза „Звезден клас`2018”"}
{"url": "http://www.focus-news.net/news/2019/01/30/2617856/dobrich-v-kavarna-e-provedeno-obshtestveno-obsazhdane-na-proekta-za-oblasten-plan-za-razvitie-na-gorskite-teritorii.html", "text": "Във връзка с разработването на Областен план за развитието на горските територии (ОПРГТ) за област Добрич в Община Каварна се проведе обществено обсъждане на проекта. Това съобщиха от пресцентъра на  Община Каварна . \r\nОбластният план за развитие на горските територии в обхвата на област Добрич е дългосрочен документ за стратегическо планиране на горското и ловно стопанство и за целите на устойчивото регионално развитие. Обект на областния план са всички категории горски територии в областта независимо от тяхната собственост. Разработен е въз основа на актуализирани данни от инвентаризациите и горскостопанските планове за съответните териториални поделения на държавните предприятия. С областния план за развитие на горските територии се определят целите на управление на горското и ловно стопанство, на общинско и областно ниво, основните задачи и приоритети за устойчиво интегрирано развитие при отчитане на специфичните характеристики и потенциала на областта. \r\nОбщественото обсъждане се организира от Регионална дирекция по горите - Варна, със съдействието на Община Каварна и в изпълнение на плана „Географика“ ООД. В презентацията участие взеха проф. М. Гроздева, доц. Б. Борисова и Ана Димитрова от „Географика“ ООД, инж. С. Саров от Североизточно държавно предприятие-Шумен, инж. З. Дейкова от Регионална дирекция по горите и инж. Веселин Иванов- Ловно стопанство Балчик.", "date": "2019.01.30", "title": "Добрич: В Каварна е проведено обществено обсъждане на проекта за Областен план за развитие на горските територии"}
{"url": "http://www.focus-news.net/news/2019/01/30/2617851/burgas-v-zala-mladost-shte-se-provede-parviyat-chetvartfinalen-dvuboy-po-voleybol-za-kupata-na-cev-mezhdu-neftohimik-2010-i-shampiona-na-gartsiya-olimpiakos.html", "text": "От 18.30 часа в зала „Младост“ ще се проведе първият четвъртфинален двубой по волейбол за купата на CEV между бургаския „Нефтохимик 2010“ и шампиона на Гърция „Олимпиакос“. Това съобщиха от пресцентъра на  Община Бургас .  В двата състава фигурират имената на куп национали. В бургаския тим са Георги Братоев, Николай Учиков, Георги Петров, Теодор Салпаров. Поради контузия ще липсва централния блокировач Теодор Тодоров. Лидерите на „Олимпиакос“ са диагоналът Гавин Шмит (Канада), високият 212-сантиметра централен блокировач Маркус Бьоме (Германия) и родният национал Тодор Алексиев. Зрителите ще влизат срещу билет от 1 лев. Мачът ще е дебютен пред бургаска публика за новия треньор Николай Желязков. „Самото ни класиране на четвъртфинал във втория по сила клубен турнир е голям успех, което означава, че вече се нареждаме между първите най-добри 28 отбора в Европа. Настроение сред нашите момчета има. Дано се пренесе и по трибуните в залата тази вечер“, заяви главният мениджър на бургаския тим Огнян Томов. Реваншът в Гърция е на 14 февруари. Крайният победител от двата мача между „Нефтохимик 2010“ и „Олимпиакос“ ще се класира за полуфинал, където ще срещне световния гранд – италианския „Тренто“. По-рано днес на полето в зала „Младост“ ще излязат отборите на „Дея Спорт“ и „Черно море“. Морското дерби е от 14-ия кръг в националната Суперлига по волейбол при мъжете и ще започне в 14.00 часа.", "date": "2019.01.30", "title": "Бургас: В зала „Младост“ ще се проведе първият четвъртфинален двубой по волейбол за купата на CEV между „Нефтохимик 2010“ и шампиона на Гърция „Олимпиакос“"}
{"url": "http://www.focus-news.net/news/2019/01/30/2617843/smolyan-otmeneno-e-chastichnoto-bedstveno-polozhenie-v-oblastta-yazovir-zlatograd-i-hvostohranilishteto-pri-erma-reka-prelivat.html", "text": "След пускане на движението през проход Превала областният управител на Смолян Недялко Славов отмени частичното бедствено положение, което беше в сила през изминалите два дни. Това съобщиха от пресцентъра на  Областна администрация – Смолян . \r\nПроходите и участъците от републиканската пътна мрежа се разчистват и обработват. Движението през проход Рожен е забранено за МПС над 12 т, както и тегленето на ремаркета и полуремаркета. За проход Превала са в сила следните ограничения: автомобилите до 12 тона се движат задължително с вериги, а движението за МПС над 12 т. и тегленето на ремаркета и полуремаркета е ограничено. \r\nВ по-ниските части от област Смолян валежите от дъжд са обилни. Язовир „Златоград“ и хвостохранилището при Ерма река преливат. До достигане на нивото на преливане на яз. „Пловдивци“ остават 50 см. Наблюдават се нивата на реките Арда, Върбица, Неделинска и при Мадан, които са значително повишени, като пикът на нивата им се очаква днес и утре. \r\nВ областта няма бедстващи хора и откъснати населени места, с изключение на село Мугла, където продължават дейностите по разчистване. Денят е учебен за всички общини. Без затруднения се оказва спешна медицинска помощ и се извършват планирани операции и хемодиализа. \r\nС цел да се осигури безопасност за туристите днес ски зоната в курортен комплекс Пампорово не работи поради силен вятър и снегонавяване.", "date": "2019.01.30", "title": "Смолян: Отменено е частичното бедствено положение в областта, язовир „Златоград“ и хвостохранилището при Ерма река преливат"}
{"url": "http://www.focus-news.net/news/2019/01/30/2617857/afp-kralyat-na-ispaniya-pristigna-na-parvoto-po-roda-si-poseshtenie-v-irak-za-poslednite-40-godini.html", "text": "Кралят на Испания Фелипе VI пристигна в Ирак на първата по рода си визита за последните четири десетилетия, предава  AFP ,  като се позовава на дипломатически източник. \r\nФелипе VI, чиято страна участва в международната коалиция срещу „Ислямска държава“, посети испанските спецчасти в близкоизточната страна. Очаква се по-късно той да проведе среща с иракския президент Бархам Салех. \r\nПрез 2017 г. Ирак обяви победа над „Ислямска държава“ след продължила месеци наред кампания срещу джихадистите с подкрепата на международната коалиция.   Тереза Герова", "date": "2019.01.30", "title": "AFP: Кралят на Испания пристигна на първото по рода си посещение в Ирак за последните 40 години"}
{"url": "http://www.focus-news.net/news/2019/01/30/2617858/georgi-slavov-kmet-na-yambol-byudzhet-2019-dava-novi-perspektivi-za-mladite-hora-i-za-biznesa-v-grada-s-rekorden-razmer-ot-81-mln-leva.html", "text": "Ямбол дава нови перспективи за инвестиции и за младите хора с рекорден бюджет от 81 млн. лева. Това каза за сутрешния блок „Добро утро, България“ на  Радио „Фокус“  кметът на общината Георги Славов, като уточни, че финансовата рамка включва собствени приходи в размер на 42 млн., по-големи от държавното финансиране. Това е изключителна отговорност, която местната власт поема към жителите на Ямбол – да предостави високо качество на живот и перспективи за развитие, обясни кметът. Според Георги Славов това е предизвикателство едновременно към бизнеса и към младите – да повярват в бъдещето на Ямбол и да търсят реализация там. „Най-сериозната ни надежда е да реализираме Бюджет 2019, в който сме заложили кредит от малко над 17 млн. лева, с които да подменим изцяло уличното осветление в града, да стартираме изграждането на видеонаблюдение в най-невралгичните точки, входно-изходни артерии, централни пространства и да благоустроим някои от най-големите градски булеварди и пространства, които се ползват от всички жители. Тази година предстои реализирането на проекта за пречиствателната станция в Ямбол, който премина през доста перипетии – месец март той ще стартира наново. Продължаваме и с подобряването на градската среда“, коментира кметът. Наред с тези проекти, Ямбол залага големи надежди на Международния маскараден фестивал „Кукерландия“, превърнал се в емблема на града, каза още Георги Славов. Изложбата с маски, която в момента гостува в столичното Ларго, след това ще могат да бъдат видени в Пловдив, Стара Загора, Хасково, Бургас и Сливен, разказа кметът на Ямбол и уточни, че това ще бъде своеобразна покана към всички да посетят града между 28 февруари и 3 март. Тогава маските ще са отново в Ямбол за юбилейното 20-то издание на фестивала и ще очакват за поредна година своите десетки хиляди гости от цялата страна, каза още Георги Славов. \r\nЕлеонора ЧОЛАКОВА", "date": "2019.01.30", "title": "Георги Славов, кмет на Ямбол: Бюджет 2019 дава нови перспективи за младите хора и за бизнеса в града с рекорден размер от 81 млн. лева"}
{"url": "http://www.focus-news.net/news/2019/01/30/2617859/smolyan-okrazhnata-prokuratura-predade-na-sad-dvama-nepalnoletni-za-razprostranenie-na-narkotichni-veshtestva.html", "text": "Окръжната прокуратура предаде на съд двама непълнолетни за разпространение на наркотични вещества. Това съобщиха от пресцентъра на  Апелативна прокуратура - Пловдив . Окръжна прокуратура - Смолян внесе в съда обвинителен акт спрямо 17-годишен младеж с инициали М.Ж. за това, че за времето от месец септември 2016 г. до 08 февруари 2018 г. в град Чепеларе, като непълнолетен и при условието на продължавано престъпление, държал с цел разпространение и разпространил четири пъти на различни дати високорисково наркотично вещество - марихуана (канабис), под формата на топчета за правене на цигари. Обвинение е повдигнато и на друг 17-годишен с инициали Д.Б. за това, че на 07 февруари 2018 г. в Чепеларе подпомогнал чрез донасяне и предаване на високорисково наркотично вещество - марихуана, под формата на топче, в количество за един брой цигара, за да може извършителят М. Ж. да го продаде на трето лице. \r\nПо делото е установено, че двамата обвиняеми се познавали, като чрез обаждания по телефони и чрез социалните мрежи си уговаряли срещи за разпространение на марихуаната. Те продавали топчета, от които се правели цигари, на цена между 10 и 20 лева. Обикновено питали желаещите: „Искаш ли нещо“ и при отговор: „Искам“, доставяли на определено място марихуаната. По делото са разпитани свидетели, извършени експертизи и др. Предстои Окръжен съд - Смолян да насрочи първо заседание по делото.", "date": "2019.01.30", "title": "Смолян: Окръжната прокуратура предаде на съд двама непълнолетни за разпространение на наркотични вещества"}
{"url": "http://www.focus-news.net/news/2019/01/30/2617860/varna-nyakolko-rayona-na-grada-sa-s-narusheno-vodopodavane-zaradi-avariya.html", "text": "Няколко района на града са с нарушено водоподаване заради авария. Това съобщиха за  Радио „Фокус“ – Варна  от ВиК дружеството.  Без вода до около 14.00 часа са абонатите от местност Прибой и около военно поделение 26 800. С нарушено водоподаване са и абонатите между улиците „Отец Паисий“, „Прилеп“, „Кестен“ и бул. „Цар Освободител до около 14.00 часа. На домакинствата е осигурена и водоноска.", "date": "2019.01.30", "title": "Варна: Няколко района на града са с нарушено водоподаване заради авария"}
{"url": "http://www.focus-news.net/news/2019/01/30/2617863/plovdiv-apelativniyat-sad-potvardi-prisadata-ot-6-godini-zatvor-za-29-godishen-mazh-obvinen-za-grabezh-i-poboy.html", "text": "Пловдивският апелативен съд потвърди изцяло присъда от 6 години лишаване от свобода спрямо мъж с инициали Н. М. (на 29 години), който е признат за виновен в извършване на грабеж на мобилен телефон и нанасяне на средна телесна повреда на мъж от Сопот. Това съобщиха от пресцентъра на  Съдебната палата в Пловдив . На 14 март 2018 г. Н. М. пресрещнал пострадалия на улица в Сопот през нощта. Ударил го с юмрук по лицето и го повалил на земята. Мъжът изпаднал в безсъзнание. Подсъдимият го издърпал встрани, взел мобилния му телефон и избягал. Часове по-късно при медицински преглед се оказало, че на пострадалия е избит един зъб, което трайно затруднило дъвченето и говоренето. Нападението е било заснето от охранителни камери в района. Н. М. има 12 осъждания до сега за тежки умишлени престъпления. \r\nТой е в ареста с мярка за неотклонение „Задържане под стража“. \r\nРешението на Апелативния съд подлежи на обжалване пред Върховния касационен съд.", "date": "2019.01.30", "title": "Пловдив: Апелативният съд потвърди присъдата от 6 години затвор за 29-годишен мъж, обвинен за грабеж и побой"}
{"url": "http://www.focus-news.net/news/2019/01/30/2617862/nezavisen-makedoniya-sdsm-i-vmro-dpmne-saglasuvaha-sroka-za-povdigane-na-obvineniyata-ot-spetsializiranata-prokuratura.html", "text": "Управляващият СДСМ и опозиционната ВМРО-ДПМНЕ съгласуваха крайния срок, в който Специализираната прокуратура ще може да инициира разследвания и повдига обвинения, съобщава електронното издание на македонския вестник  „Независен“ , като припомня, че определянето на мандата бе едно от условията за създаването на органа. \r\nВ рамките на преговорите за формиране на тогавашното пържинско правителство, двете партии се съгласиха, че Специализираната прокуратура ще има право да повдига обвинения в 18-месечен срок след получаване на материали от подслушванията.  \r\nСпоред интерпретациите на професора по наказателното право Гордан Калайджиев СДСМ счита, че този срок е достатъчен за повдигане на обвинения, а ВМРО-ДПМНЕ е на мнение, че този краен срок ще бъде твърде кратък, за да се изчистят подслушваните разговори. Правният екип е единодушен, че Специализираната прокуратура трябва да остане силен независим орган, който да преследва престъпленията на всяка политическа власт. Тереза Герова", "date": "2019.01.30", "title": "„Независен“ (Македония): СДСМ и ВМРО-ДПМНЕ съгласуваха срока за повдигане на обвиненията от Специализираната прокуратура"}
{"url": "http://www.focus-news.net/news/2019/01/30/2617853/kathimerini-gratskite-vaorazheni-sili-ne-sa-zasili-voennoto-si-prisastvie-kray-imiyakardak-v-navecherieto-na-godishninata-ot-krizata.html", "text": "Министерството на отбраната в Атина опроверга докладите в турските медии, според които съседната страна е изпращала кораби до спорната островна група Имия/Кардак в източната част на Егейско море, за да попречат на гръцките кораби да се доближат до района, съобщава електронното издание на водещия ежедневник  Kathimerini . \r\nВ изявление Генералният щаб на Въоръжените сили на Гърция заяви, че докладите са част от обичайните усилия на Анкара да напомни за годишнината от кризата  от 1996 г., която доведе двете страни до ръба на войната. Военните източници добавиха, че ситуацията около островчетата е спокойна. \r\nМеждувременно медиите в Анкара съобщиха, че министърът на отбраната на страната Хулуси Акар е изпратил поздравително писмо до новия си гръцки колега и бивш началник на Генералния  щаб Евангелос Апостолакис и го е поканил да посети Турция. Министерството на отбраната в Атина не потвърди получаването на официална покана от страна на Атина. \r\nТурската държавна агенция  Anadolu Agency   приветства инициативата на Акар като опит за намаляване на напрежението в източната част на Егейско море в навечерието на годишнината от събитията от януари 1996 г., когато двете съседни страни бяха изправени на ръба на военен конфликт.  . Тереза Герова", "date": "2019.01.30", "title": "Kathimerini: Гръцките въоръжени сили не са засили военното си присъствие край Имия/Кардак в навечерието на годишнината от кризата"}
{"url": "http://www.focus-news.net/news/2019/01/30/2617864/premierat-boyko-borisov-ministerski-savet-otpuska-dopalnitelno-5-mln-lv-za-direktsiya-veroizpovedaniya-za-da-badat-izplateni-zaplatite-na-sveshtenitsite.html", "text": "Министерски съвет отпуска допълнително 5 млн. лв. за Дирекция \"Вероизповедания. Това каза министър-председателят Бойко Борисов в началото на правителственото заседание, предаде репортер на  Агенция „Фокус“ . „Патриархът лично ме помоли за парите, които им се полагат, да им бъдат преведени по-бързо, за да могат да изплатят заплатите на свещениците“, посочи Борисов. „Точка 10 е проектно постановление за одобряване на допълнителни разходи на Съвета на Министерски съвет за 2019 г. към Дирекцията за вероизповедания - 5 млн. лв. Да можете веднага да си свършите работа“, обясни той, като уточни, че българската църква се е обърнала с молба към правителството миналия четвъртък.  \r\nДаяна ДЮЛГЕРОВА", "date": "2019.01.30", "title": "Премиерът Бойко Борисов: Министерски съвет отпуска допълнително 5 млн. лв. за Дирекция \"Вероизповедания, за да бъдат изплатени заплатите на свещениците"}
{"url": "http://www.focus-news.net/news/2019/01/30/2617852/ventseslava-genova-ruo-varna-obshtinskite-olimpiadi-i-sastezaniya-chiito-dati-savpadnaha-s-perioda-na-gripnata-vakantsiya-shte-se-provedat-na-5-fevruari.html", "text": "Общинските олимпиади и състезания, чиито дати съвпаднаха с периода на обявената  във Варна и областта грипна ваканция, ще се проведат на 5 февруари. Това каза за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна. Тя посочи, че грипната ваканция е до 4 февруари (включително), а 5 февруари е междусрочна ваканция. Венцеслава Генова добави, че е създадена организация за провеждане на олимпиадите и състезанията. Предстои дезинфекция на стаите и коридорите, сградите също ще бъдат добре отоплени за провеждането на общинските олимпиади и състезания. С предприетите мерки се цели недопускане разрастване на епидемията. \r\nМарияна ВАЛЕНТИНОВА", "date": "2019.01.30", "title": "Венцеслава Генова, РУО – Варна: Общинските олимпиади и състезания, чиито дати съвпаднаха с периода на грипната ваканция, ще се проведат на 5 февруари"}
{"url": "http://www.focus-news.net/news/2019/01/30/2617865/dobrich-dvama-mazhe-ot-selo-krushari-sa-zadarzhani-za-telefonni-izmami.html", "text": "Двама мъже от село Крушари са задържани за телефонни измами. Разследването е започвало, след като 48-годишна жена от град Генерал Тошево е станала жертва на телефонните измамници. Това съобщиха от пресцентъра на  ОДМВР – Добрич . В сигнала си до полицията жената е обяснила, че около 19.00 часа на 25 януари е получила обаждане на домашния си телефон от непознат мъж, представящ се за служител на МВР. Чрез въвеждане в заблуждение, същия заявил, че дъщеря ѝ е катастрофирала ѝ отправяйки заплахи, поискал наличната сума пари. Жената предала сумата от 2 100 лева на непознат мъж пред жилището си. По случая е образувано досъдебно производство. От проведените действия са установени извършителите на деянието. Това са двама мъже – на 57 и 31 години от село Крушари, област Добрич. Същите са съпричастни към три телефонни измами, извършени в края на месец януари 2019 г. Работата по установяване и документиране на престъпната им дейност продължава.", "date": "2019.01.30", "title": "Добрич: Двама мъже от село Крушари са задържани за телефонни измами"}
{"url": "http://www.focus-news.net/news/2019/01/30/2617870/die-welt-germanskata-politsiya-arestuva-trima-irakchani-za-podgotovkata-na-teroristichen-atentat.html", "text": "В сутрешните часове на деня германската полиция е арестувала в провинция Шлезвиг-Холщайн трима граждани на Ирак, заподозрени в подготовката на терористичен атентат, съобщава националният ежедневник  Die Welt .  \r\nФедералната прокуратура потвърди информацията и поясни, че става въпрос за двама мъже на 23 г. и един на 36 г. След претърсването на жилищата им са извършени обиски в домовете на други лица в провинциите Шлезвиг-Холщайн, Мекленбург-Предна Померания и Баден-Вюртемберг.  \r\nДвама от заподозрените, Шахин Ф. и Херш Ф., Федералната прокуратура разследва заради подготовката на „тежко престъпление, причиняващо сериозни щети държавата“. Тримата са планирали атентат с използването на вещества – какви обаче, не се уточнява. Обмисляли са също и нападение с огнестрелно оръжие или превозно средство.  \r\nФедералната криминална полицейска служба е формирала екип за наблюдение на триото още през декември. Полицейските части от няколко федерални провинции и специални звена арестуваха мъжете в района Дитмаршен в Шлезвиг-Холщайн около 6:00 часа местно време (7:00 часа българско време).  \r\nСпоред медийни доклади и тримата са бежанци, пристигнали в Германия през есента на 2015 г.  Следователи разкриват, че тримата мъже са съхранявали инструкция за изграждане на бомби. Поръчали са онлайн и запалително устройство, но доставката му в Германия е била осуетена от британските правоприлагащи органи. Тереза Герова", "date": "2019.01.30", "title": "Die Welt: Германската полиция арестува трима иракчани за подготовката на терористичен атентат"}
{"url": "http://www.focus-news.net/news/2019/01/30/2617867/plovdiv-zhitelite-na-selata-vasil-levski-i-novo-zhelezare-sa-s-narusheno-vodopodavane-zaradi-avarii.html", "text": "Жителите на две села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от пресцентъра на водоснабдителното дружество, обслужващо областта. Без вода днес са населените места Васил Левски и Ново Железаре. Не е посочен краен срок за възстановяване на нормалното водоподаване към засегнатите абонати. \r\nС нарушено водоподаване днес са също жителите на градовете Куклен и Първомай. Екипите на водоснабдителното дружество отстраняват аварии и на територията на град Пловдив. Без вода са живущите в района на улиците „Димитър Благоев“, „Рогошко шосе“, „Хан Телериг“ и „Кукленско шосе“, както и при блок №96 в пловдивския район „Тракия“. \r\nТони МИХАЙЛОВ", "date": "2019.01.30", "title": "Пловдив: Жителите на селата Васил Левски и Ново Железаре са с нарушено водоподаване заради аварии"}
{"url": "http://www.focus-news.net/news/2019/01/30/2617842/georgi-parvanov-abv-tryabva-da-se-nalozhi-moratorium-varhu-sdelkata-za-iztrebitelite-a-tezi-2-3-mlrd-lv-da-badat-investirani-v-energetika.html", "text": "Трябва да се наложи мораториум върху сделката за изтребителите, а тези 2-3 млрд. лв. да бъдат инвестирани в икономиката, например в енергетика. Това обяви в предаването „Тази сутрин” по  бТВ  Георги Първанов, президент между 2002 и 2012 г. и създател на партия АБВ. \r\nОтносно речта на президента Румен Радев след втората година от мандата му Първанов коментира, че президентът трябва да бъде критичен, но по конкретни поводи, а не постоянно негативен. По думите му се създава впечатление за война между институциите, а това сваля доверието. \r\nСпоред него държавният глава трябва да работи за това да се възстанови диалога с правителството, а не да заявява, че няма как да има диалог. \r\nПърванов съветва Радев да не създава нов политически проект, осолено докато е на „Дондуков” 2. \r\nГеорги Първанов обяви още, че АБВ протяга ръка към БСП и всички леви партии за коалиция или друго сътрудничество на предстоящите европейски и местни избори.", "date": "2019.01.30", "title": "Георги Първанов, АБВ: Трябва да се наложи мораториум върху сделката за изтребителите, а тези 2-3 млрд. лв. да бъдат инвестирани в енергетика"}
{"url": "http://www.focus-news.net/news/2019/01/30/2617874/montana-55-godishna-zhena-e-blasnata-ot-lek-avtomobil-na-peshehodna-pateka-na-ul-slivnitsa.html", "text": "55-годишна жена е блъсната от лек автомобил на пешеходна пътека на ул. „Сливница“. Това съобщиха от  ОДМВР - Монтана . Инцидентът е станал на 29 януари 2019 г. около 07.10 часа на кръстовището на ул. „Сливница“ и бул. „Арнолди“ в град Монтана. 59-годишен водач, управлявал лек автомобил „Фолксваген Голф“ с монтанска регистрация, вследствие на движение с несъобразена скорост, поради намалена видимост и състоянието на пътната настилка, блъска пресичащата на пешеходна пътека 55-годишна жена. При реализираното ПТП е причинена телесна повреда на пешеходката, изразяваща се в счупване на подбедрицата на десния крак. Пострадалата е настанена в МБАЛ - Монтана, без опасност за живота. Местопроизшествието е посетено от дежурна оперативна група, извършен е оглед и е образувано досъдебно производство в РУ - Монтана.", "date": "2019.01.30", "title": "Монтана: 55-годишна жена е блъсната от лек автомобил на пешеходна пътека на ул. „Сливница“"}
{"url": "http://www.focus-news.net/news/2019/01/30/2617861/elena-yoncheva-bsp-kato-zam-ministar-boil-banov-e-dogovaryal-shemi-za-stroitelstvoto-na-largoto-oshtetili-darzhavata-sas-700-hil-lv.html", "text": "Като зам.-министър на културата Боил Банов договаря схеми в ущърб на държавата, като дава указания как се подправят документи за строителството на обект - „Ларгото“, културно-комуникационен комплекс „Сердика“ 2-3 етап. Това каза народният представител от ПГ на „БСП за България“ Елена Йончева по време на пресконференция в централата на партията, предаде репортер на  Агенция „Фокус“ . На пресконференцията бе излъчен и запис, който показва как тогавашният зам.-министър на културата Боил Банов опрощава поне 700 000 лева неустойка на фирмата-строител. \r\nИрина ИВАНОВА", "date": "2019.01.30", "title": "Елена Йончева, БСП: Като зам.-министър Боил Банов е договарял схеми за строителството на „Ларгото“, ощетили държавата със 700 хил. лв."}
{"url": "http://www.focus-news.net/news/2019/01/30/2617869/biser-mihaylov-oblasten-upravitel-na-blagoevgrad-registrirano-e-povishenie-v-nivata-na-rekite-struma-i-mesta-no-vodnite-kolichestva-sa-dalech-ot-dostiganeto-na-kritichni-stoynosti.html", "text": "Към момента обстановката в областта е спокойна. Това каза за  Радио „Фокус“ – Пирин  областният управител на Благоевград Бисер Михайлов. По думите му през последното денонощие е регистрирано повишение в нивата на двете основни реки – Струма и Места. „Като повишението в нивото на река Струма е незначително. Малко по-високо е това на река Места, но нивата на реките са в нормите и няма достигане на критични нива, които могат да създадат реални опасности и заплахи. Същото е положението и с язовирите“, каза още Бисер Михайлов. Той добави, че продължава наблюдението на нивата на реките и язовирите на територията на област Благоевград. \r\nЛивия НИНОВА", "date": "2019.01.30", "title": "Бисер Михайлов, областен управител на Благоевград: Регистрирано е повишение в нивата на реките Струма и Места, но водните количества са далеч от достигането на критични стойности"}
{"url": "http://www.focus-news.net/news/2019/01/30/2617866/blagoevgrad-ochakvat-se-znachitelni-povisheniya-v-nivata-na-rekite-struma-i-mesta.html", "text": "Очакват се значителни повишения в нивата на реките Струма и Места. Речните нива в Западнобеломорския басейн ще се повишават вследствие на валежи, комбинирани със снеготопене, сочи справка на сайта на  Националния институт по метеорология и хидрология . По-значителни ще бъдат повишенията във водосбора на река Струма и в притока ѝ река Струмешница и в долното течение на река Места. На 31 януари и на 01 февруари речните нива в басейна ще се понижават, като в резултат оттичане ще има повишения на речните нива в долните части на основните реки.", "date": "2019.01.30", "title": "Благоевград: Очакват се значителни повишения в нивата на реките Струма и Места"}
{"url": "http://www.focus-news.net/news/2019/01/30/2617868/smolyan-ekipi-na-pozharnata-sa-razchistvali-padnali-i-nadvisnali-darveta-po-patya-momchilovtsi-mestnostta-kartola-i-v-pamporovo.html", "text": "Екипи на пожарната са разчиствали паднали и надвиснали дървета по пътя Момчиловци – местността „Картола“, в Смолян и в Пампорово. Това съобщиха от  ОДМВР – Смолян . На 29 януари 2019 г. в 09.00 часа на тел.112 е получен сигнал за множество паднали дървета на пътното платно на пътя с. Момчиловци – местност Картола. Причината е обилен снеговалеж. Екип на РСПБЗН - Смолян е разчистил пътя от падналите дървета, посредством моторни резачки, като пътя е пробит до върха при разклона за местността Картола. \r\nВ 09.16 часа е получен сигнал за паднали дървета на пътното платно в района на местност Падалото в Смолян. Причината е обилен снеговалеж. Екип на РСПБЗН - Смолян е отстранил падналите дървета посредством моторна резачка и освободи пътя. \r\nВ 09.00 часа на тел.112 е получен сигнал за опасно надвиснало дърво над пътното платно в района на хотел „Форест Нук“ в Пампорово. Причината е обилен снеговалеж. Екип на РСПБЗН - Пампорово е отстранил опасното дърво посредством моторна резачка и обезопаси пътя.", "date": "2019.01.30", "title": "Смолян: Екипи на пожарната са разчиствали паднали и надвиснали дървета по пътя Момчиловци – местността Картола и в Пампорово"}
{"url": "http://www.focus-news.net/news/2019/01/30/2617876/dobrich-oblastniyat-informatsionen-tsentar-v-grada-shte-prodalzhi-svoyata-deynost.html", "text": "Областният информационен център в града ще продължи своята дейност. Това съобщиха от пресцентъра на  Общината . Одобрено за финансиране е проектното предложение на Община Добрич „Функциониране на Областен информационен център – Добрич“. Проектът е на стойност 369 936 лева, като средствата се осигуряват безвъзмездно по Оперативна програма „Добро управление“. Срокът за неговото изпълнение е 2019 - 2021 г. Центърът ще работи активно, както и досега в сътрудничество с местната общност, управляващи органи, регионални администрации, университети, училища, бизнес за популяризиране на възможностите за финансиране, които предоставя чрез ЕСИФ. Областният център Добрич ще информира за възможностите за финансиране по програмите през програмен период 2014 - 2020 и ще популяризира политиките и ролята на ЕС.", "date": "2019.01.30", "title": "Добрич: Областният информационен център в града ще продължи своята дейност"}
{"url": "http://www.focus-news.net/news/2019/01/30/2617880/burgas-profesionalniyat-folkloren-ansambal-strandzha-obyavi-konkurs-za-baletist.html", "text": "Професионалният фолклорен ансамбъл „Странджа“ обяви конкурс за балетист. Това съобщиха от пресцентъра на  Община Бургас . Изискването към кандидатите е да са мъже на възраст до 25 години. Конкурсът ще се проведе на 23 февруари 2019 г. от 11.00 часа в сградата на Младежкия културен център в Бургас.", "date": "2019.01.30", "title": "Бургас: Професионалният фолклорен ансамбъл „Странджа“ обяви конкурс за балетист"}
{"url": "http://www.focus-news.net/news/2019/01/30/2617875/melnishkiyat-episkop-gerasim-glaven-sekretar-na-svetiya-sinod-otpusnatite-sredstva-ot-ministerski-savet-shte-podsiguryat-sveshtenitsi-v-malkite-naseleni-mesta.html", "text": "Отпуснатите средства от Министерски съвет ще подсигурят свещеници в малките населени места. Това каза Мелнишкият епископ Герасим, главен секретар на Светия Синод, във връзка с отпуснатите допълнителни 5 млн. лв от правителството за изплащане на заплати за свещениците, предаде репортер на  Агенция „Фокус“ . “Благодарим на премиера за пореден път. Особено за малките населени места и малките градове, това е много голяма помощ, за да има свещеници за построените църкви, да не стоят празни. Надявам се повече млади хора да поискат да станат свещеници. Благодарим за отношението“, допълни той.  \r\nДаяна ДЮЛГЕРОВА", "date": "2019.01.30", "title": "Мелнишкият епископ Герасим, главен секретар на Светия Синод: Отпуснатите средства от Министерски съвет ще подсигурят свещеници в малките населени места"}
{"url": "http://www.focus-news.net/news/2019/01/30/2617873/biser-mihaylov-oblasten-upravitel-na-blagoevgrad-vse-oshte-ne-e-vazstanoveno-elektrichestvoto-v-selo-kremen.html", "text": "Единственото населено място по местенското направление, в което електричеството все още не е възстановено, е село Кремен. Това каза за  Радио „Фокус“ – Пирин  областният управител на Благоевград Бисер Михайлов. По думите му на другите места екипите на ЧЕЗ са успели да се справят с отстраняването на авариите и възстановяването на електрозахранването в тях. „Работи се и по отстраняването на аварията в село Кремен. Все още има частични прекъсвания в местността Папаз Чаир, като става дума за проблеми в отделни къщи или постройки“, каза още Михайлов. Той посочи, че се надява до края на деня ще бъде възстановено електрозахранването и в село Кремен. \r\nЛивия НИНОВА", "date": "2019.01.30", "title": "Бисер Михайлов, областен управител на Благоевград: Все още не е възстановено електричеството в село Кремен"}
{"url": "http://www.focus-news.net/news/2019/01/30/2617871/ventseslava-genova-ruo-varna-uchitelite-izvarshvat-prestrukturirane-na-uchebnoto-sadarzhanie-za-da-ne-e-gripnata-vakantsiya-v-ushtarb-na-uchenitsite.html", "text": "Учителите извършват преструктуриране на учебното съдържание, за да не е в ущърб на учениците. Това каза за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна. Това се налага заради обявената грипна ваканция във Варна и областта. Пропуснатото учебно съдържание се преструктурира, като в Регионалното управление на образованието вече са постъпили доклади от директорите. „Основно се преструктурират предвидените за обобщение и за преговор часове и методически единици“, заяви Венцеслава Генова. \r\nВ 122 училища в област Варна учебните занятия са прекратени до 4 февруари, а заради грипната епидемия в детските ясли и градини се провежда строг сутрешен медицински филтър за недопускане на болни деца. Решението за удължаване на грипната ваканция бе взето на заседание на Областната оперативна комисия за ръководство, координация и контрол в борбата с грипа и острите респираторни заболявания. Удължаването на неприсъствените дни съвпада с междусрочната ваканция на 5 февруари. По данни на Регионалната здравна инспекция нивото на заболеваемост остава високо. Продължават противоепидемичните мерки, прекратена е работата на детските и женски консултации. \r\nМарияна ВАЛЕНТИНОВА", "date": "2019.01.30", "title": "Венцеслава Генова, РУО – Варна: Учителите извършват преструктуриране на учебното съдържание, за да не е грипната ваканция в ущърб на учениците"}
{"url": "http://www.focus-news.net/news/2019/01/30/2617881/kyustendil-zhiteli-na-selo-eremiya-sa-podali-signali-v-prokuraturata-za-imot-v-koyto-nereglamentirano-se-otglezhdat-golyam-broy-kucheta.html", "text": "Жители на село Еремия са подали сигнали в Прокуратурата и Областна дирекция по безопасност на храните за имот, в който нерегламентирано се отглеждат голям брой кучета. Това каза пред журналисти Иванка Георгиева, жител на селото, предаде репортер на  Радио „Фокус” – Кюстендил . Сигналът е изпратен до Община Невестино и до други отговорни институции. Става въпрос за частен имот, в който се отглеждат десетки кучета. Според жители на селото тези кучета се транспортират от неправителствени организации и се оставят за отглеждане в имота. Събрана е подписка от над 200 души, които са срещу предприетите действия. Към тях се присъединяват и ловни дружинки от района, според които част от кучетата излизат и извън имота. Според кметския наместник на село Еремия Райна Славова сред хората има притеснение. В изпратените сигнали до институциите хората настояват да се установи статутът на обекта, целите на организациите и това дали за отглежданите кучета се полагат достатъчно грижи. Те настояват и за по-голяма сигурност. \r\nВенцеслав ИЛЧЕВ", "date": "2019.01.30", "title": "Кюстендил: Жители на село Еремия са подали сигнали в Прокуратурата за имот, в който нерегламентирано се отглеждат голям брой кучета"}
{"url": "http://www.focus-news.net/news/2019/01/30/2617872/elena-yoncheva-bsp-chovekat-napravil-zapisa-s-boil-banov-e-saglasen-da-svidetelstva-na-saotvetnite-organi.html", "text": "Човекът, направил записа с Боил Банов, е съгласен да свидетелства на съответните органи. Това каза народният представител от ПГ на „БСП за България“ Елена Йончева по време на пресконференция в централата на партията, предаде репортер на  Агенция „Фокус“ . Йончева уточни, че разговорът от записа е със служители на Министерството на културата и е бил проведен в кабинета му. „Като сред присъстващите са Татяна Цветанова Цановска, и. д. директор „Дирекция правна“, Ангел Ангелов, дирекция „Европейски програми“ и арх. Мечкунов, ръководител на проекта от страна на Министерство на културата“, заяви Йончева. \r\n„Не мога да кажа каква е мотивацията на човека, който ни даде записа и защо го е забавил толкова много, но може би от страх чак сега го предоставя“, подчерта още тя, като посочи, че името му ще бъде издадено на по-късен етап. \r\nИрина ИВАНОВА", "date": "2019.01.30", "title": "Елена Йончева, БСП: Човекът, направил записа с Боил Банов, е съгласен да свидетелства на съответните органи"}
{"url": "http://www.focus-news.net/news/2019/01/30/2617886/stara-zagora-fotodokumentalna-izlozhba-voynite-za-balgariya-balkanska-mezhdusayuznicheska-i-parva-svetovna-shte-bade-otkrita-v-muzeya-na-fotografiyata-v-kazanlak.html", "text": "Фотодокументална изложба „Войните за България – Балканска, Междусъюзническа и Първа Световна“ ще бъде открита в Музея на фотографията. Тя ще бъде открита на 4 февруари от 17.30 часа. Това каза за  Радио „Фокус”  директорът на музея Стефан Папукчиев. Той посочи, че изложбата е посветена на 130-ата годишнина от създаването на 23-ти пехотен Шипченски полк. В нея ще бъдат показани непознати към момента за широката публика документални снимки и популярни  пощенски картички, съхранявани предимно в лични колекции и фамилни архиви, както и снимки от фондовете на Музея на фотографията и Исторически музей „Искра“. Експозицията показва и документални портрети на командирите на 23-ти пехотен Шипченски полк, от създаването му през 1889 г. до разформироването му след края на Втората Световна война.  \r\nВ резултат на издирвателска работа на музейния екип са издирени, дигитализирани и обработени близо 200 архивни кадъра, почти половината от които, са включени в селекцията на новата изложба.  \r\nВ експозицията са включении снимки и на фото-документалиста, казанлъчанина Генчо Стайнов, запечатал събитията от Балканската война. Кадри на Стайнов са част от популярно френско издание от 1913 г., екземпляр от който е сред притежанията на Музея на фотографията в Казанлък.  \r\nИзложбата показва целия фронтови живот в периода 1912 – 1918 г. В нея ще бъдат експонирани и снимки за спомен на безименни офицери и редници, но и на видни личности като Генчо Стайнов и Чудомир останали в семейните архиви на казанлъчани. Сред включените в експозицията картички има и такива, които са пътували от фронта до родните места на войниците и офицерите, както и картички с кореспонденция, запаметила в ръкописни редове лични впечатления и изповеди на участниците във войните и техните близки, останали далече у дома.   \r\nВ изложбата са включени снимки от целия географски спектър на бойните действия в трите войни, в това число, на знаковите за военната ни история места, като Одрин с крепостта Айваз баба в Тракия и позициите на Каймак-Чалан в Македония, Тулча с Добруджанския фронт, Кукуш,  Битоля от 1917 г., Щип, Струмица, Гюмюрджина. \r\nОбразът на покорителя на Одрин полковник Иван Пашинов, заедно с други  запазени в снимки образи на командири на 23-и пехотен Шипченски полк, ще бъдат важен акцент в изложбата.  \r\nИзложбата е част от програмата за годишнината на полка, която ще бъде отбелязана с множество събития през 2019 година, под патронажа на кмета Галина Стоянова.  \r\nСлавяна ГАЙДАРОВА", "date": "2019.01.30", "title": "Стара Загора: Фотодокументална изложба „Войните за България – Балканска, Междусъюзническа и Първа Световна“ ще бъде открита в Музея на фотографията в Казанлък"}
{"url": "http://www.focus-news.net/news/2019/01/30/2617883/sport-kiril-despodov-shte-igrae-v-kalyari-transferat-stava-fakt-do-chasove.html", "text": "Футболист номер 1 на България за 2018 година Кирил Десподов съвсем скоро ще заиграе в едно от големите първенства на Стария континент. Звездата на ЦСКА ще продължи кариерата си в Серия \"А\". До броени часове той ще бъде продаден на Каляри. Двата клуба вече се разбрали за трансферната сума, остава Десподов да се споразумее за личните си условия.  \r\nНяколко различни източника потвърдиха, че в ЦСКА са приели офертата на клуба от Сардиния и ако не възникнат непредвидени спънки, сделката трябва да бъде финализирана още днес.", "date": "2019.01.30", "title": "Спорт: Кирил Десподов ще играе в Каляри, трансферът става факт до часове"}
{"url": "http://www.focus-news.net/news/2019/01/30/2617887/dobrich-dadeno-e-bezsrochno-i-bezvazmezdno-pravo-na-stroezh-za-izgrazhdane-na-pravoslaven-hram-v-zhk-dobrotitsa.html", "text": "Дадено е безсрочно и безвъзмездно право на строеж за изграждане на  православен храм в жк. „Добротица“, предаде кореспондент на  Радио „Фокус” – Варна . Застроената площ ще е 258 кв. метра. Изработен е инвестиционен проект във фаза идеен проект за построяване на храм „Св. Лука Кримски” в жилищния квартал в Добрич, с одобрението на Варненски и Великопреславски епархийски съвет. В Общината е постъпило заявление за учредяване на безвъзмездно право на строеж за изграждане на православния храм от свещеник Петър Димитров, председател на Църковно настоятелство към храм ”Свети Лука Кримски”. На своето последно заседание Общинският съвет на Добрич одобри решението за това.  \r\nЖулиета НИКОЛОВА", "date": "2019.01.30", "title": "Добрич: Дадено е безсрочно и безвъзмездно право на строеж за изграждане на  православен храм в жк. „Добротица“"}
{"url": "http://www.focus-news.net/news/2019/01/30/2617885/dha-nov-lov-na-gyulenisti-v-turskata-armiya-tozi-pat-48-piloti-v-aviatsiyata-na-suhopatnite-voyski.html", "text": "Издадени са заповеди за задържане на 48 пилоти от  състава на Командването на авиацията в сухопътните войски в Анкара, както и на свързани с тях 15 цивилни лица, заподозрени като „гюленисти”, предаде информационната агенция ДХА. От всичките 63 заподозрени, по-голямата част са задържани от екипи на Отдела за борба с тероризма при Анкарската дирекция по сигурността. Сред 48-те военнослужещи, 46 са на активна служба. От заподозрените „гюленисти” в сухопътната авиация на турската армия, трима са полковници; четирима – подполковници; четирима – майори; 9 – капитани; 27 – старши лейтенанти и един – лейтенант, посочва още ДХА. .  Георги Димов", "date": "2019.01.30", "title": "ДХА: Нов лов на „гюленисти” в турската армия – този път 48 пилоти в авиацията на сухопътните войски"}
{"url": "http://www.focus-news.net/news/2019/01/30/2617890/inzh-konstantin-kostadinov-pgvad-hristo-botev-obuchavame-badeshti-spetsialisti-v-3-zashtiteni-profesii-i-im-predostavyame-sigurna-realizatsiya.html", "text": "ПГ по вътрешна архитектура и дърводобив „Христо Ботев“-Пловдив обучава бъдещи специалисти в 3 защитени професии и така им предоставя сигурна професионална реализация. Това каза за предаването „Всички в час“ на  Радио „Фокус“  директорът инж. Константин Костадинов. Той разказа, че създаденото през 1907 година училище е сред първите професионални гимназии у нас, които са въвели дуална система на обучение. Партньор в нея е и местният бизнес, обърна внимание инж. Костадинов и уточни, че Браншовата камара на дървообработващата и мебелната промишленост предлага плавен преход на учениците от класната стая към реалното производство. „229 ученици се обучават в гимназията ни през учебната 2018/2019 година. Трите защитени професии в нашето училище са Полиграфия, Мебелно производство и Производство на тапицирани изделия, като в последните две сфери се очаква да има недостиг на кадри. В дуалната система имаме шест специалности, разпределени в четири паралелки. Има много работа за учениците, избрали професионалното образование. Те се назначават на трудов договор, като учениците в 11. клас три дни от седмицата учат в гимназията, а другите два са на работа или стаж в съответните фирми. В областта на полиграфията си сътрудничим с 9 фирми, а в мебелното производство – с 13. Фирмите постоянно се свързват с нас и търсят контакт с обучаващите се младежи“, разказа инж. Константин Костадинов. Той каза още, че ПГ по вътрешна архитектура и дърводобив „Христо Ботев“ в Пловдив предоставя голяма и добре оборудвана база за обучение на своите възпитаници, която се обновява постоянно. Интересът към професионалното образование е голям, добави директорът на гимназията и уточни, че тази година предстои да бъде разкрита нова паралелка по Полиграфия. И тази година училището ще кандидатства по различни проекти, като от 2003 година вече е взело участие в 16 европроекта, разказа инж. Костадинов. \r\nМилослава АНГЕЛОВА", "date": "2019.01.30", "title": "Инж. Константин Костадинов, ПГВАД „Христо Ботев“: Обучаваме бъдещи специалисти в 3 защитени професии и им предоставяме сигурна реализация"}
{"url": "http://www.focus-news.net/news/2019/01/30/2617891/galina-dimitrova-rayonna-prokuratura-kyustendil-do-17-fevruari-prokuraturata-shte-se-proiznese-po-sluchaya-s-otglezhdanite-kucheta-v-selo-eremiya.html", "text": "До 17 февруари Районна прокуратура – Кюстендил ще се произнесе по случая с отглежданите кучета в село Еремия. Това каза пред  Радио „Фокус” – Кюстендил  прокурор Галина Димитрова, говорител на Районна прокуратура – Кюстендил. По думите ѝ в институцията са подадени няколко жалби по случая, които са обединени в една преписка. Тя е разпределена на прокурор от Районна прокуратура. По преписката е извършена проверка. Срокът за произнасяне от страна на прокурора е 17 февруари 2019 година. \r\nВенцеслав ИЛЧЕВ", "date": "2019.01.30", "title": "Галина Димитрова, Районна прокуратура – Кюстендил: До 17 февруари Прокуратурата ще се произнесе по случая с отглежданите кучета в село Еремия"}
{"url": "http://www.focus-news.net/news/2019/01/30/2617882/vidin-kmetat-ognyan-tsenkov-obyavi-4-fevruari-za-neucheben-den-v-obshtinata.html", "text": "Кметът Огнян Ценков обяви 4 февруари за неучебен ден в общината във връзка с възникнали непредвидени обстоятелства и с цел превенция на риска от заразяване с остри респираторни заболявания, съобщиха от  Общината . Заповедта се отнася за всички училищата на територията на община Видин.", "date": "2019.01.30", "title": "Видин: Кметът Огнян Ценков обяви 4 февруари за неучебен ден в общината"}
{"url": "http://www.focus-news.net/news/2019/01/30/2617895/varna-nad-160-kg-naryazan-tyutyun-bez-banderol-sa-izzeti-pri-proverka-na-chasten-imot-v-grada.html", "text": "Над 160 кг нарязан тютюн без бандерол са иззети при проверка на частен имот в града. Това съобщиха от  ОДМВР – Варна . При извършена специализирана полицейска операция по линия на противодействието на престъпления свързани с търговията с акцизни стоки без бандерол, служители на сектор „Икономическа полиция“ извършват проверка на 55-годишен мъж от Варна. Установено че, че мъжът носи четири найлонови торби, съдържащи пакетиран в пликове нарязан тютюн без акцизен бандерол. При последвалите действия по разследване на случая в дома му са намерени и иззети още 15 чувала, съдържащи същата маса. Общото иззето количество с нарязан тютюн без платен акциз е над 160 килограма, като приблизителната му стойност е 35 000 лева. По случая е образувано досъдебно производство, материалите са докладвани на прокурор от Районна прокуратура – Варна. Работата по доказване и документиране на престъплението продължава. Мъжът е задържан за срок до 24 часа.", "date": "2019.01.30", "title": "Варна: Над 160 кг нарязан тютюн без бандерол са иззети при проверка на частен имот в града"}
{"url": "http://www.focus-news.net/news/2019/01/30/2617893/mon-v-1-435-uchilishta-i-detski-gradini-uchebnite-zanyatiya-sa-preustanoveni.html", "text": "В 1 435 училища и детски градини днес, 30 януари 2019 г., са преустановени учебните занятия. Това съобщиха от пресцентъра на  Министерството на образованието и науката . От днес в грипна ваканция са учениците от 52 училища в област Търговище.  \r\nПродължава грипната ваканция за учениците от 267 училища в София-град, от 194 училища в Пловдивско, 124 училища в област Благоевград, 122 училища във Варненско, 105 - в област Плевен, и 41 - в област Кюстендил.  \r\nВ 83 училища в област Велико Търново, в 80 училища в област Хасково, в 70 - в област Русе, в 59 - в област Разград, и в 72 - в област Кърджали, също няма учебни занятия.  \r\nУчениците от 61 училища в област Монтана, от 40 училища в област Враца и от 32 училища и три детски градини в област Видин също не ходят на училище.  \r\nНяма учебни занятия още в 11 училища в София област, в 7 - в област Ловеч и в 4 училища в община Белово, област Пазарджик.  \r\nПоради лоши метеорологични условия не се учи в 8 училища в област Смолян.", "date": "2019.01.30", "title": "МОН: В 1 435 училища и детски градини учебните занятия са преустановени"}
{"url": "http://www.focus-news.net/news/2019/01/30/2617896/danas-sarbiya-ekolozi-preduprediha-prekalenata-seksualna-aktivnost-na-turistite-razrushava-edin-ot-nay-populyarnite-plazhove-v-sveta.html", "text": "Електронното издание на белградския ежедневник  Danas  публикува любопитна статия за един от най-популярните нудистки плажове в света - Плая де Кавалет на испанския остров Ибиса, на който са нанесени необратими щети заради прекалената сексуална активност на туристите. \r\n„Белият пясък е толкова красив, че няма нищо чудно в това, че се е превърнал в задължително място за милиони туристи от цял свят, включително за такива, които дават порив на страстта си“, пише изданието.  \r\nОт редакцията са категорични – сексът е главният виновник за ерозията на прочутите пясъчни дюни на Плая де Кавалет, част от защитен национален парк в Испания. Геолозите и биолозите твърдят, че прекомерната сексуална активност на туристите е нанесла щети, които не може да бъдат коригирани, и че цялата област е станала известна като място, в което слънцето е също толкова горещо, колкото и сексуалната активност. Броят на двойките, които правят любов, скрити зад дюните, е толкова голям, че се е стигнало до унищожаването на редица чувствителни растителни видове. \r\nОт години се води кампания за забрана на секса на този плаж, но изглежда туристите пренебрегват препоръките и поради тази причина властите обмислят налагането на глоби.  Тереза Герова", "date": "2019.01.30", "title": "Danas (Сърбия): Еколози предупредиха: Прекалената сексуална активност на туристите разрушава един от най-популярните плажове в света"}
{"url": "http://www.focus-news.net/news/2019/01/30/2617897/dobrich-shte-bade-sazdaden-obshtinski-fond-stimulirane-na-roditeli-s-visshe-obrazovanie.html", "text": "Създава се Общински фонд „Стимулиране на родители с висше образование“, предаде кореспондент на  Радио „Фокус” – Варна . Мотивът за създаване на фонда е да се стимулират млади и квалифицирани хора да изберат добруджанския град за място на живеене и работа, предвид задълбочаващата се демографска криза. С одобрението на общинските съветници е създадена временна комисия, която ще изработи и ще предложи правилник за работа и устройство на фонда. „В последните години в Община град Добрич се наблюдава трайна тенденция на задълбочаваща се демографска криза и липса на квалифицирани кадри с висше образование. Младите семейства напускат Добрич, търсейки по-добра алтернатива и стандарт на живот за себе си и своите деца. Като Община, загрижена за своите граждани, ние сме длъжни да обърнем внимание на този проблем и да стимулираме младите и образовани семейства да останат в Добрич. Една от възможностите за намиране на решение е създаването на Общински фонд „Стимулиране на родители с висше образование“, чрез който да бъдат подпомагани финансово млади семейства с деца, в които поне единият от родителите е висшист“, зад тези аргументи се обединяват общинските съветници Тихомир Маринов и Пламен Йорданов, направили предложението, което бе подкрепено и от останалите общински съветници в добруджанския град. За председател на временната комисия е избран Тихомир Маринов. \r\nЖулиета НИКОЛОВА", "date": "2019.01.30", "title": "Добрич: Ще бъде създаден Общински фонд „Стимулиране на родители с висше образование“"}
{"url": "http://www.focus-news.net/news/2019/01/30/2617884/elena-yoncheva-bsp-aferata-s-ministar-boil-banov-ne-e-samo-negova-shema-a-e-na-pravitelstvoto-na-borisov.html", "text": "Тази афера „Ало Банов съм..“ не е само схемата на г-н Банов, а е схема на правителството на Борисов. Това каза народният представител от ПГ на „БСП за България“ Елена Йончева по време на пресконференция в централата на партията, предаде репортер на  Агенция „Фокус“ . „Аферата на сегашния министър Боил Банов показва как днес функционира българската държава. Записът е направен от служител на Министерството на културата и е записан, защото служителите са били вкарани в незаконна схема. Те са предполагали, че един ден той ще послужи в тяхна защита. Направихме интервю с един от служителите, присъствали на разговора в кабината на тогавашния зам.-министър Банов. Сега този служител иска да остане анонимен, но е готов да де доказателства да свидетелства пред компетентните органи. Интервюто ще бъде излъчено днес по БСТВ“, заяви представителят от ПГ на „БСП за България“. \r\n„Започнахме разследване и на големите инфраструктурни проекти и на пътищата, като при нас започнаха да пристигат документи и сигнали, включително този, който пуснахме. Тази афера „Ало Банов съм..“ не е само схемата на г-н Банов, а е схема на правителството на Борисов. Това е начин, по който Борисов издига своите подчинени и колкото по зависими са, толкова повече имат възможност да се издигнат“, подчерта Елена Йончева. \r\nПо думите й именно за това поставя въпросите - какъв е интересът на този зам.-министър, в момента министър, да опрости поне 700 000 лв., има ли той личен интерес от това и защо бивш държавен служител защитава не държавата, а частната фирма. \r\nИрина ИВАНОВА", "date": "2019.01.30", "title": "Елена Йончева, БСП: Аферата с министър Боил Банов не е само негова схема, а е на правителството на Борисов"}
{"url": "http://www.focus-news.net/news/2019/01/30/2617899/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Годишнината от кризата край спорната островна група Имия/Кардак, задълбочаващото се разделение в коалицията в Прищина и бъдещето на Специализираната прокуратура в Македония са част от основните теми в балканските печатни издания. \r\n***  Министерството на отбраната в Атина опроверга докладите в турските медии, според които съседната страна е изпращала кораби до спорната островна група Имия/Кардак в източната част на Егейско море, за да попречат на гръцките кораби да се доближат до района, съобщава електронното издание на водещия ежедневник  Kathimerini . \r\nВ изявление Генералният щаб на Въоръжените сили на Гърция заяви, че докладите са част от обичайните усилия на Анкара да напомни за годишнината от кризата  от 1996 г., която доведе двете страни до ръба на войната. Военните източници добавиха, че ситуацията около островчетата е спокойна. \r\nМеждувременно медиите в Анкара съобщиха, че министърът на отбраната на страната Хулуси Акар е изпратил поздравително писмо до новия си гръцки колега и бивш началник на Генералния  щаб Евангелос Апостолакис и го е поканил да посети Турция. Министерството на отбраната в Атина не потвърди получаването на официална покана от страна на Атина. \r\nТурската държавна агенция  Anadolu Agency   приветства инициативата на Акар като опит за намаляване на напрежението в източната част на Егейско море в навечерието на годишнината от събитията от януари 1996 г., когато двете съседни страни бяха изправени на ръба на военен конфликт. \r\n***   Водещият прищински ежедневник  Koha Ditore  публикува на първа страница статия, в която подчертава задълбочаването на разделението между премиера на Косово Рамуш Харадинай и председателя на парламента Кадри Весели по въпроса за 100-процентните мита върху вноса на сръбски стоки в страната.  \r\nХарадинай отхвърли предложението на Весели за временна отмяна на таксите за период от 120 дни, като настоя, че мнението, което изрази в специално писмо до посланиците на т.нар. петорка (САЩ, Великобритания, Франция, Германия и Италия), е и мнение на воденото от него правителство. \r\nХарадинай написа и писмо до свои колеги от цял свят, в което подчерта, че диалог се води между две суверенни и независими държави. В същото време президентът на Косово Хашим Тачи изпрати писмо до държавния глава на САЩ Доналд Тръмп, като обеща да направи необходимите компромиси, за да постигне споразумение със Сърбия.  \r\nХарадинай обаче все по-често говори за перспективата за предсрочни избори, като предупреди, че дори правителството да падне, митата за сръбски стоки ще останат в сила поне до лятото, когато – според него – най-рано може да бъде формирано ново правителство. \r\n***  Управляващият СДСМ и опозиционната ВМРО-ДПМНЕ съгласуваха крайния срок, в който Специализираната прокуратура ще може да инициира разследвания и повдига обвинения, съобщава електронното издание на македонския вестник  „Независен“ , като припомня, че определянето на мандата бе едно от условията за създаването на органа. \r\nВ рамките на преговорите за формиране на тогавашното пържинско правителство, двете партии се съгласиха, че Специализираната прокуратура ще има право да повдига обвинения в 18-месечен срок след получаване на материали от подслушванията.  \r\nСпоред интерпретациите на професора по наказателното право Гордан Калайджиев СДСМ счита, че този срок е достатъчен за повдигане на обвинения, а ВМРО-ДПМНЕ е на мнение, че този краен срок ще бъде твърде кратък, за да се изчистят подслушваните разговори. Правният екип е единодушен, че Специализираната прокуратура трябва да остане силен независим орган, който да преследва престъпленията на всяка политическа власт. \r\n***  Електронното издание на белградския ежедневник  Danas  публикува любопитна статия за един от най-популярните нудистки плажове в света - Плая де Кавалет на испанския остров Ибиса, на който са нанесени необратими щети заради прекалената сексуална активност на туристите. \r\n„Белият пясък е толкова красив, че няма нищо чудно в това, че се е превърнал в задължително място за милиони туристи от цял свят, включително за такива, които дават порив на страстта си“, пише изданието.  \r\nОт редакцията са категорични – сексът е главният виновник за ерозията на прочутите пясъчни дюни на Плая де Кавалет, част от защитен национален парк в Испания. Геолозите и биолозите твърдят, че прекомерната сексуална активност на туристите е нанесла щети, които не може да бъдат коригирани, и че цялата област е станала известна като място, в което слънцето е също толкова горещо, колкото и сексуалната активност. Броят на двойките, които правят любов, скрити зад дюните, е толкова голям, че се е стигнало до унищожаването на редица чувствителни растителни видове. \r\nОт години се води кампания за забрана на секса на този плаж, но изглежда туристите пренебрегват препоръките и поради тази причина властите обмислят налагането на глоби. \r\n***", "date": "2019.01.30", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/01/30/2617888/vezhdi-rashidov-gerb-reagiral-sam-na-sluchaya-s-largoto-i-sam-go-izpratil-na-sad-oshte-togava-vaprosite-sa-kam-drug.html", "text": "Реагирал съм на случая с „Ларгото“ и съм го изпратил на съд още тогава, въпросите са към друг. Това каза председателят на Комисията по култура и медии и депутат от ГЕРБ Вежди Рашидов пред журналисти  във връзка с разследването на говорителя на „БСП за България“ Елена Йончева по аферата „Ало, Банов съм“, предаде репортер на  Агенция „Фокус“.   Във връзка с документите за строителството на обект - „Ларгото“, културно-комуникационен комплекс „Сердика“ 2-3 етап, Рашидов заяви, че става въпрос за забавяне на строителя.  „Казвам, че съм подписал заповед да отиде на съд тази неустойка за неспазване. Втора инстанция чакаме. Реагирал съм. За всичко останало въпросите са към друг“, каза още Вежди Рашидов. Той обясни, че е проверил през правна дирекция, че като се е върнал от лечението си от Германия е подписал заповед да се заведе дело да се изплати неустойка за забавени срокове. Рашидов обърна внимание, че са минали европейски и всякакви одити относно обекта „Ларгото“, културно-комуникационен комплекс „Сердика“ 2-3 етап.   \r\nДеница КИТАНОВА", "date": "2019.01.30", "title": "Вежди Рашидов, ГЕРБ: Реагирал съм на случая с „Ларгото“ и съм го изпратил на съд още тогава, въпросите са към друг"}
{"url": "http://www.focus-news.net/news/2019/01/30/2617889/gabrovo-uvelichavat-se-ostrite-respiratorni-zabolyavaniya-na-teritoriyata-na-oblastta.html", "text": "Увеличава се броят на лицата с остри респираторни заболявания на територията на областта. Това съобщиха за  Радио „Фокус“ – Велико Търново  от Регионалната здравна инспекция - Габрово. Заболеваемостта в седмицата от 21 до 27 януари е била 239.26 на 10000 при средна за страната 247.34 на 10 000. Все още на територията на територията на област Габрово не е обявена грипна епидемия. \r\nПрез изминалата седмица на територията на областта са регистрирани 11 случая на варицела – 7 в Габрово и 4 в Севлиево, 7 случая на ентероколити, 3 на скарлатина и два на аскаридоза. \r\nНадежда КРЪСТЕВА", "date": "2019.01.30", "title": "Габрово: Увеличават се острите респираторни заболявания на територията на областта"}
{"url": "http://www.focus-news.net/news/2019/01/30/2617900/montana-72-godishen-mazh-ot-berkovitsa-e-dal-podkup-na-sistemen-operator-ot-sektor-patna-politsiya-za-da-deregistrira-3-leki-avtomobila.html", "text": "72-годишен мъж от Берковица е дал подкуп на системен оператор от сектор „Пътна полиция“, за да дерегистрира 3 леки автомобила. Сигналът е подаден на 29 януари около 11.10 часа. На гише №8 в сградата на сектор „Пътна полиция” при ОДМВР - Монтана 72-годишен мъж дал подкуп от 10 евро на системен оператор, за да дерегистрира 3 леки автомобила - негова собственост. Служителката е подала сигнал незабавно в РУ - Монтана. Местопроизшествието е посетено от дежурна оперативна група, извършен е разпит на свидетел и е образувано досъдебно производство в РУ - Монтана.", "date": "2019.01.30", "title": "Монтана: 72-годишен мъж от Берковица е дал подкуп на системен оператор от сектор „Пътна полиция“, за да дерегистрира 3 леки автомобила"}
{"url": "http://www.focus-news.net/news/2019/01/30/2617901/nsi-obshtiyat-indeks-na-tsenite-na-proizvoditel-prez-dekemvri-2018-g-se-ponizhava-s-07-spryamo-predhodniya-mesets.html", "text": "Общият индекс на цените на производител през декември 2018 г. се понижава с 0.7% спрямо предходния месец. Това сочи  статистика на Националния статистически институт (НСИ) . По-ниски цени са регистрирани в преработващата промишленост - с 1.1%, а увеличение е регистрирано при производството и разпределението на електрическа и топлоенергия и газ - с 0.4%, и в добивната промишленост - с 0.1%.  \r\nПо-съществено намаление на цените в преработващата промишленост се наблюдава при производството на химични продукти - с 1.0%, и при производството на хартия, картон и изделия от хартия и картон - с 0.3%, а покачване е регистрирано при: обработката на кожи и производството на изделия от кожи без косъм - с 0.6%, производството на изделия от каучук и пластмаси и производството, некласифицирано другаде - по 0.4%. Общият индекс на цените на производител  през декември 2018 г. нараства с 2.7% в сравнение със същия месец на 2017 година. Увеличение на цените е регистрирано при производството и разпределението на електрическа и топлоенергия и газ - с 6.8%, и в преработващата промишленост - с 2.0%, а в добивната промишленост е отчетено намаление - с 6.3%. \r\nВ преработващата промишленост по-съществен ръст на цените се наблюдава при: производството на дървен материал и изделия от него, без мебели - с 4.7%, обработката на кожи и производството на изделия от обработени кожи без косъм - с 4.3%, и производството на облекло - с 3.4%. Намаление на цените е регистрирано при производството на тютюневи изделия - с 0.1%. Индексът на цените на производител на вътрешния пазар  през декември 2018 г. намалява с 0.4% спрямо предходния месец. Понижение на цените е регистрирано в добивната промишленост - с 1.4%, и в преработващата промишленост - с 0.7%, а при производството и разпределението на електрическа и топлоенергия и газ е отчетено покачване - с 0.1%. \r\nВ преработващата промишленост по-ниски цени спрямо предходния месец се наблюдават при производството на химични продукти - с 0.9%, и при производството на облекло - с 0.4%.  По-високи цени са отчетени при: производството на дървен материал и изделия от него, без мебели и обработката на кожи и производството на изделия от обработени кожи без косъм - по 0.4%, и производството на мебели - с 0.3%. \r\nИндексът на цените на производител на вътрешния пазар през декември 2018 г. нараства с 2.9% в сравнение със същия месец на 2017 година. Увеличение на цените е регистрирано при производството и разпределението на електрическа и топлоенергия и газ - с 5.4%, и в преработващата промишленост - с 2.2%, а в добивната промишленост е отчетено намаление на цените - с 4.8%. \r\nПрез декември 2018 г. по-високи цени в преработващата промишленост спрямо декември  2017 г. са отчетени при: производството на дървен материал и изделия от него, без мебели - с 4.6%, производството на химични продукти - с 4.5%, и производството на превозни средства, без автомобили - с 4.2%. Намаление на цените се наблюдава при производството на основни метали - с 2.8%, и при производството на изделия от каучук и пластмаси - с 0.9%. Индексът на цените на производител на международния пазар  през декември 2018 г. се понижава с 1.2% в сравнение с предходния месец. \r\nВ преработващата промишленост цените намаляват с 1.5%. По-съществено намаление е регистрирано при производството на химични продукти - с 1.0%, и при производството на хартия, картон и изделия от хартия и картон - с 0.6%, а покачване се наблюдава при производството на хранителни продукти - с 1.1%, и при производството на изделия от каучук и пластмаси - с 0.9%. \r\nИндексът на цените на производител на международния пазар през декември 2018 г. нараства с 2.4% в сравнение със същия месец на 2017 година. \r\nВ преработващата промишленост цените се покачват с 1.9%. По-високи цени са отчетени при производството на дървен материал и изделия от него, без мебели - с 4.9%, и при обработката на кожи и производството на изделия от обработени кожи без косъм - с 4.6%. Намаление на цените се наблюдава при производството на тютюневи изделия - с 0.2%.", "date": "2019.01.30", "title": "НСИ: Общият индекс на цените на производител през декември 2018 г. се понижава с 0.7% спрямо предходния месец"}
{"url": "http://www.focus-news.net/news/2019/01/30/2617892/govoritelyat-na-glavniya-prokuror-rumyana-arnaudova-shte-dade-izyavlenie-v-sadebnata-palata-vav-vrazka-s-iznesenite-ot-elena-yoncheva-danni.html", "text": "От 11.45 часа във фоайето на Съдебната палата (партер) говорителят на главния прокурор Румяна Арнаудова ще даде изявление във връзка с изнесените от Елена Йончева данни. Това съобщиха от пресцентъра на  Прокуратура на Република България .", "date": "2019.01.30", "title": "Говорителят на главния прокурор Румяна Арнаудова ще даде изявление в Съдебната палата във връзка с изнесените от Елена Йончева данни"}
{"url": "http://www.focus-news.net/news/2019/01/30/2617904/dobrich-okrazhniyat-sad-nalozhi-efektivna-prisada-za-25-godishen-mazh-obvinen-za-pritezhanie-i-razprostranenie-na-heroin.html", "text": "Ефективно наказание „Лишаване от свобода“ за срок от 1 година и 6 месеца ще търпи 25-годишен мъж с инициали В.Д. от Добрич, след като Окръжният съд одобри постигнатото между подсъдимия и прокуратурата споразумение, съобщиха от пресцентъра на  Съда . Със споразумението страните по делото приемат за безспорно установено, че на 13 септември 2018 г. в Добрич мъжът е държал с цел разпространение и разпространил високорисково наркотично вещество - хероин. В дома на подсъдимия са били открити 1.75 грама хероин, разпределен в 24 прозрачни полиетиленови пликчета, на обща стойност 113.75 лв., както и по-голям плик с 3.47 грама хероин, на стойност 225.55 лева. Установено било, че на същата дата подсъдимият е продал на купувач от Добрич 0.35 грама хероин, на стойност 22.75 лева. Подсъдимият, е заявил пред съда, че се признава за виновен, подписал е доброволно споразумението, съгласен е неговите клаузи и се отказва от по-нататъшното разглеждане на делото по общия ред. 25-годишният мъж, който вече е осъждан многократно, ще търпи наложеното му сега наказание при първоначален „строг режим“. Той ще плати и направените по делото разноски в размер на 372.48 лева. Одобреното от Окръжен съд - Добрич споразумение е окончателно и има последиците на влязла в сила присъда.", "date": "2019.01.30", "title": "Добрич: Окръжният съд наложи ефективна присъда за 25-годишен мъж, обвинен за притежание и разпространение на хероин"}
{"url": "http://www.focus-news.net/news/2019/01/30/2617903/ep-evrodeputatite-shte-obsadyat-sastoyanieto-na-brekzit.html", "text": "Очаква се Парламентът да обсъди оттеглянето на Обединеното кралство от ЕС днес около 16.30 ч. българско време, ден след гласуването в Камарата на общините, съобщават от  пресслужбата на Европейския парламент. \r\nВ дебата с председателя на Европейската комисия Жан-Клод Юнкер и главния преговарящ на ЕС за Брекзит Мишел Барние ще участва и по един евродепутат от всяка политическа група.", "date": "2019.01.30", "title": "ЕП: Евродепутатите ще обсъдят състоянието на Брекзит"}
{"url": "http://www.focus-news.net/news/2019/01/30/2617894/yordanka-fandakova-kmet-na-sofiya-nyamam-otnoshenie-v-razsledvaneto-na-elena-yoncheva-proektatlargoto-beshe-stopanisvan-ot-ministerstvoto-na-kulturata.html", "text": "Не съм запозната и нямам отношение. Проектът беше реализиран от Министерството на културата. Това каза пред журналисти кметът на София Йорданка Фандъкова във връзка с журналистическите разследвания на депутатa от БСП Елена Йончева за схеми при документите на проект „Ларгото“, предаде репортер на  Агенция „Фокус“ .  \r\nДаяна  ДЮЛГЕРОВА", "date": "2019.01.30", "title": "Йорданка Фандъкова, кмет на София: Нямам отношение в разследването на Елена Йончева, проектът„Ларгото“ беше стопанисван от Министерството на културата"}
{"url": "http://www.focus-news.net/news/2019/01/30/2617907/blagoevgrad-sas-zapoved-na-kmeta-na-obshtina-gotse-delchev-vladimir-moskov-4-fevruari-e-obyaven-za-neucheben-den.html", "text": "Със заповед на кмета на Община Гоце Делчев Владимир Москов 4 февруари е обявен за неучебен ден. Това съобщиха за  Радио „Фокус“ – Пирин  от Общината.", "date": "2019.01.30", "title": "Благоевград: Със заповед на кмета на Община Гоце Делчев Владимир Москов 4 февруари е обявен за неучебен ден"}
{"url": "http://www.focus-news.net/news/2019/01/30/2617908/kyustendil-spetsializirana-politseyska-operatsiya-se-provezhda-na-teritoriyata-na-obshtinite-dupnitsa-boboshevo-i-sapareva-banya.html", "text": "Планова специализирана операция се провежда на територията на Районно управление на МВР – Дупница. Това съобщиха за  Радио „Фокус” – Кюстендил  от ОДМВР – Кюстендил. В специализираната операция, която е на територията на общините Дупница, Бобошево и Сапарева баня, участват екипи на Районно управление на МВР – Дупница и на Дирекция „Жандармерия”. Тя е с насоченост пресичане на конвенционалната престъпност. Извършват се проверки относно българските документи за самоличност, престъпления срещу данъчната система и незаконна миграция. \r\nВенцеслав ИЛЧЕВ", "date": "2019.01.30", "title": "Кюстендил: Специализирана полицейска операция се провежда на територията на общините Дупница, Бобошево и Сапарева баня"}
{"url": "http://www.focus-news.net/news/2019/01/30/2617898/glavniyat-prokuror-sotir-tsatsarov-se-samosezira-po-iznesenite-danni-ot-elena-yoncheva-i-razporedi-nezabavna-proverka.html", "text": "По повод изнесените на пресконференция на ПП БСП от народния представител и журналист Елена Йончева данни за корупционни действия на министъра на културата Боил Банов от времето, когато е бил зам.-министър, главният прокурор Сотир Цацаров се самосезира и разпореди незабавно извършване на проверка. Това съобщиха от  пресцентъра на прокуратурата. \r\nПроверката е възложена на Специализираната прокуратура предвид качеството на лицето, за което са представени данните и твърденията за извършени корупционни прояви, в резултат на които е опростена неустойка на изпълнителя в размер на 700 000 лева. \r\nОще днес ще се пристъпи към изискване на цялата документация по сключването и изпълнението на договора за строителство на обект „Ларгото“, културно комуникационен комплекс „Сердика“ 2-3 етап. Ще бъдат снети и обяснения от лицата, имащи отношение към случая.", "date": "2019.01.30", "title": "Главният прокурор Сотир Цацаров се самосезира по изнесените данни от Елена Йончева и разпореди незабавна проверка"}
{"url": "http://www.focus-news.net/news/2019/01/30/2617906/kyustendil-35-hora-s-uvrezhdaniya-shte-zapochnat-rabota-kam-obshtina-dupnitsa-po-operativna-programa-razvitie-na-choveshkite-resursi.html", "text": "35 хора с увреждания ще започнат работа към Община Дупница по Оперативна програма „Развитие на човешките ресурси. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му 10 човека по проект „Обучение и заетост на хора с увреждания“ започват работа към Общината. Петима от тях са младежи и вече са назначени, а до дни други петима души над 29 години ще бъдат също ангажирани. Проектът се финансира по Оперативна програма „Развитие на човешките ресурси” и е с ангажираност на наетите за срок от 24 месеца срещу заплащане в размер на минималната месечна заплата – 560 лева. Преди 2 месеца, Община Дупница е назначила други 20 души с увреждания. 10 от тях са с висше образование и са в различните структури като технически сътрудници, а 10 са общи работници. \r\nВенцеслав ИЛЧЕВ", "date": "2019.01.30", "title": "Кюстендил: 35 хора с увреждания ще започнат работа към Община Дупница по Оперативна програма „Развитие на човешките ресурси”"}
{"url": "http://www.focus-news.net/news/2019/01/30/2617909/pregled-na-osnovnite-temi-v-burgaskiya-pechat.html", "text": "„Бюджет 2019 на Бургас: 40% повече пари за образование“ е темата на деня в днешния брой на вестник  „Черноморски фар“ . „С 9 милиона са завишени собствените приходи“ е подзаглавието на статията. След тричасови дебати по време на редовната сесия на Общински съвет – Бургас, общинските съветници го приеха с 41 гласа „за“ и „против“ въздържал се. Неговата рамка е 272 492 768 лева. Завишени са собствените приходи – 9 млн. лева. Със 17 млн. лева повече са и парите за държавните делегирани дейности, пояснява материалът. „Изграждането на защитната ограда в северната част на „Кроношпан“ е към своя край“ е друго заглавие от първата страница на ежедневника. Съоръжението е с височина от осем метра и поставянето му е част от програмата с мерки, които компанията предприе, за да сведе до минимум възможностите за разпространение на дървесен прах от производствените площадки, уточнява статията. „В Бургас избраха най-ниския данък „автомобил“ е още едно заглавие от страниците на вестника. Община Бургас въвежда най-ниските възможни ставки по отношение на данъка на старите автомобили, които бяха приети от парламента в София и спуснати за изпълнение на общините, пише още вестникът. „Без светофар на улиците „Гладстон“ и „Сан Стефано“ е още едно заглавие от страниците на „Черноморски фар“. Засега няма да има нито светофарна уредба, нито кръгово кръстовище на улиците „Гладстон“ и „Сан Стефано“. Според Комисията по пътна безопасност към Община Бургас там не би следвало да се регулира движението със светофар, защото статистиката сочи, че има малко произшествия. „Метаморфозата на докладната „Аз обичам Бургас“ стигна финалния си стадий“ е друго заглавие от страниците на ежедневника. „Надписът ще е един на площада пред гарата и на кирилица“ е подзаглавието на статията. Решението е следното: „Да бъдат отделени средства до 20 000 лева за изработка на конструкцията, да има конкурс и за това, да бъдат поканени за участия образователните институции в града и надписът да е на кирилица, пояснява материалът. \r\nИнтервюто в днешния брой е с Николай Желязков – селекционер на волейболния клуб „Нефтохимик 2010“.", "date": "2019.01.30", "title": "Преглед на основните теми в бургаския печат"}
{"url": "http://www.focus-news.net/news/2019/01/30/2617910/der-spiegel-desni-ekstremisti-ot-germaniya-se-obuchavat-da-boravyat-s-orazhiya-v-balgariya-i-cheshkata-republika.html", "text": "Германски десни екстремисти се обучават да боравят с оръжия на обществени стрелбища в България и Чешката република, съобщава водещото издание  Der Spiegel , като уточнява, че своеобразните курсове са организирани няколко пъти за последните години.  \r\nСъответното става ясно от отговор на федералното правителство в Берлин на въпрос от фракцията на партията „Левица“. \r\nВ документа се посочва, че през юни 2018 г. властите в Прага са предали на Федералната служба за криминална полиция информация „за престоя на германски граждани в Чешката република\". Сред тях има и данни от „книги за гости на различни стрелбища“.  \r\nФедералното правителство е запознато с общо 12 състезания на десни екстремисти в други европейски страни от 8 декември 2015 г. насам. Германските органи по сигурността разполагат с информация за общо пет срещи на десни екстремисти, на които са обучавани да боравят с огнестрелни оръжия.  \r\nИнцидент от близкото минало предизвиква раздвижване по случая: Според Федералната служба за защита на Конституцията на 24 септември 2017 г. с участието на спецчасти на GSG 9 са претърсени превозни средства на членове на неонацистката група Combat 18 Germany на влизане в Германия от Чешката република. Тогава са конфискувани са малки количества боеприпаси. \r\nВ Германия 1200 т.нар. райхсбюргери и 750 десни екстремисти с едно или повече разрешителни за оръжие, както става ясно от отговор на правителството на въпрос от партията „Зелени“ от средата на миналата година.  \r\nИзданието не привежда подробни данни за дейността на германските десни екстремисти на територията на България.  Тереза Герова", "date": "2019.01.30", "title": "Der Spiegel: Десни екстремисти от Германия се обучават да боравят с оръжия в България и Чешката република"}
{"url": "http://www.focus-news.net/news/2019/01/30/2617902/pencho-milkov-bsp-shte-pusnem-signal-i-do-olaf-za-zapisa-s-boil-banov.html", "text": "Управляващият орган по тази процедура е МРРБ и няма как нещата да са се случили без знанието на това министерство. Това каза народният представител от ПГ на „БСП за България“ и член на Комисията по вътрешна сигурност и обществен ред Пенчо Милков по време на пресконференция в централата на партията, предаде репортер на  Агенция „Фокус“ . „Аудиозаписът, койото излъчихме се потвърждава и от документите, които ние търсихме, намерихме, изследвахме и анализирахме много внимателно, защото в Регистъра за обществените поръчки и в профила на купувача има достатъчно много документи, като има и доклад на Агенцията за държавна и финансова инспекция (АДФИ), с който също подробно се запознахме и се установява дори от държавните органи допускане на груби нарушения в тази процедура. Те си решават и претендират една неустойка от поне 700 хил. лв., като те е трябвало да потърсят и една допълнителна сума от поне 315 хил. лв., която е гаранцията за изпълнение, въпреки, че те я връщат“, посочи Милков, като подчерта, че сумите са много по-големи и БСП ще направят всичко възможно органите в България да установят всички факти.  \r\n„Управляващият орган по тази процедура е МРРБ и няма как нещата да са се случили без знанието на това министерство. Ние ще оформим сигнали до прокуратурата и до ОЛАФ. Трябва да стане ясно, че става въпрос за евросредства, защото те правят всичко възможно в края на една година да усвоят тези средства, защото ако не ги усвоят, ще трябва да се върнат и да се платят от български пари“, каза още Милков. \r\nИрина ИВАНОВА", "date": "2019.01.30", "title": "Пенчо Милков, БСП: Ще пуснем сигнал и до ОЛАФ за записа с Боил Банов"}
{"url": "http://www.focus-news.net/news/2019/01/30/2617912/burgas-vremenno-dvizhenieto-ot-km-308-do-km-359-na-avtomagistrala-trakiya-v-uchastaka-devetak-vetren-se-osashtestvyava-s-povisheno-vnimanie.html", "text": "Временно движението от км 308 до км 359 на автомагистрала „Тракия“ в участъка Деветак – Ветрен се осъществява с повишено внимание поради частични ремонтни дейности на асфалтовата настилката със студена асфалтова смес. Това съобщиха от  пресцентъра на Агенция \"Пътна инфраструктура\" . Движението се регулира с пътни знаци.", "date": "2019.01.30", "title": "Бургас: Временно движението от км 308 до км 359 на автомагистрала „Тракия“ в участъка Деветак – Ветрен се осъществява с повишено внимание"}
{"url": "http://www.focus-news.net/news/2019/01/30/2617911/nsi-s-171-narastva-proizvodstvoto-na-elektroenergiya-prez-noemvri-2018-g-spryamo-oktomvri.html", "text": "С 17.1% нараства производството на електроенергия през ноември 2018 г. спрямо октомври 2018 г. Това сочи  статистика на Националния статистически институт (НСИ) . \r\nПрез ноември 2018 г. спрямо октомври 2018 г. нараства производството на: \r\n- електроенергия - със 17.1% до 4 424 ГВтч. \r\nНамалява производството на: \r\n- твърди горива - с 8.6% до 3 024 хил. т; \r\n- безоловен бензин - с 6.5% до 157 хил. т; \r\n- дизелово гориво - с 4.4% до 281 хил. т. \r\nПроизводството на пропан-бутанови смеси и природен газ остава без изменение. \r\nПрез ноември 2018 г. спрямо същия месец на предходната година нараства производството на: \r\n- твърди горива - с 6.6%; \r\n- пропан-бутанови смеси - с 11.1%; \r\n- безоловен бензин - с 1.9%; \r\n- дизелово гориво - с 10.6%; \r\n- електроенергия - с 10.4%.  \r\nДоставки на енергийни продукти \r\nПрез ноември 2018 г. спрямо октомври 2018 г. нарастват доставките на: \r\n- природен газ - с 36.3% до 308 млн. куб. м; \r\n- електроенергия - с 14.7% до 3 066 ГВтч. \r\nНамаляват доставките на: \r\n- твърди горива - с 8.3% до 3 113 хил. т; \r\n- пропан-бутанови смеси - с 15.4% до 33 хил. т; \r\n- безоловен бензин - с 54.2% до 27 хил. т;  \r\n- дизелово гориво - с 11.8% до 179 хил. т. \r\nПрез ноември 2018 г. спрямо същия месец на предходната година нарастват доставките на:  \r\n- твърди горива - с 6.5%; \r\n- дизелово гориво - с 9.1%. \r\nНамаляват доставките на:  \r\n- пропан-бутанови смеси - с 21.4%;  \r\n- безоловен бензин - с 46.0%; \r\n- природен газ - с 6.7%;  \r\n- електроенергия - с 0.4%.", "date": "2019.01.30", "title": "НСИ: С 17.1% нараства производството на електроенергия през ноември 2018 г. спрямо октомври"}
{"url": "http://www.focus-news.net/news/2019/01/30/2617916/sofiya-svetovno-izvestniyat-nevrorentgenolog-prof-sharbel-monaye-shte-operira-zaedno-s-dots-sirakov-v-umbal-sv-ivan-rilski-chetirima-balgarski-patsienti.html", "text": "Проф. Шарбел Монайе от Университетската болница в Лимож, Франция, ще оперира заедно с доц. Станимир Сираков четирима български пациенти на 15 и 16 февруари 2019 г. в УМБАЛ „Св. Иван Рилски”. Проф. Монайе е в топ три на водещите интервенционални нерворентгенолози в света. Това съобщиха от пресцентъра на  УМБАЛ „Св. Иван Рилски” . \r\nСлед продължителна кореспонденция с доц. Сираков, който е ръководител на „Референтния център по мозъчно-съдови заболявания“ в УМБАЛ „Св. Иван Рилски“ – София доцент към Катедрата по образна диагностика на МУ - София, известният френски професор прие поканата на българската болница. Двамата ще оперират четирима пациенти (две деца и две млади жени) с изключително сложни мозъчни малформации, за които единствената алтернатива би била лечение в чужбина.  \r\n„Ние си даваме ясна сметка като оператори,  че точно тези малформации са твърде комплексни, за да ги направим сами. Разбира се бихме могли, но в нашите ръце шансът от усложнения е в пъти по-голям, отколкото при проф. Монайе”, каза доц. Сираков. Той добави, че през 2018 г. в Клиниката по неврохирургия на УМБАЛ „Св. Иван Рилски” са направени 29 операции на артериовенозни малформации (АВМ). Всички те са преминали успешно, без усложнения, което е много добър резултат. Най-малката ни пациентка е била 7-годишна, а най-възрастният пациент – около 50-годишен. \r\nШарбел Монайе е сред пионерите във въвеждането на  ендоваскуларното лечение на артериовенозни малформации. Той е един от първите, заедно с проф. Шапо от Германия, които предлагат т.нар. трансвенозен достъп при емболизацията на тези сложни случаи. Това ще бъде методът, по който ще бъдат третирани малформациите и при българските пациенти. Въпреки че тази техника при  лечението на АВМ се практикува едва от 2 години в света, тя показва забележителен успех. Смята се, че чрез нея вече успешно могат да се третират случаи, които преди 5 - 6 години са били смятани за нелечими.  \r\nСъвместната демонстрация на проф. Монайе и доц. Сираков ще бъде част от Балканската неврологична среща „Трансвенозен достъп при емболизация на мозъчна артериовенозна малформация”, за участие в която са поканени всички водещи интервенционални неврорентгенолози от региона. Третирането на малформациите при четиримата пациенти ще бъде предавано в реално време в аулата на УМБАЛ „Св. Иван Рилски”. Всяка от интервенциите ще бъде последвана от дискусия. Балканската среща е отворена за участие на всички медицински специалисти, които имат интерес. Участието е безплатно, но е необходима предварителна регистрация на 02/8511239. \r\nАВМ са вродени малформации, като представляват кълбо от абнормални или не добре формирани кръвоносни съдове (артерии и вени) с естествено предразположение към кървене. Те могат да са навсякъде в човешкото тяло, но мозъчните и гръбначните АВМ са с висок риск при кървене. Проблемът е, че тяхната стена е различна от тази на нормалните артерии, което е предпоставка за кървене. Спукването на някой от тези съдове е животозастрашаващо в повечето случаи. Другият голям проблем е, че според локализацията им, те могат да причинят тежък неврологичен дефицит: от пареза на ръка или крак, до смущения в говора или постоянни епилептични припадъци. Обикновено епилепсията, причинена от такива малформации, е фармакорезистентна, т.е. не се повлиява от лекарства.  \r\nПри eндоваскуларната емболизация достъпът до патологичните съдове се осъществява чрез убождане на артерия на крака.  Специалистите се движат по съдовата система и с помощта на специални микрокатетри, достигат до центъра на малформацията. Целта е патологичните съдове да бъдат запълнени с така наречено - тъканно лепило.  Стане ли това, те вече са изолирани от нармалното кръвообръщение, в тях няма пулсиране и налягане, като съответно шансът за кървене е елиминиран. „По този начин решаваме проблема на пациента – бил той неврологичен или  животозастрашаващ, а в 70% от случаите дори можем да спрем пристъпите на епилепсия”, обяснява доц. Сираков. Той уточнява, че въпреки че се смята за най-ефективното  лечение на подобни, тежки случаи, ендоваскуларната емболизация също крие своите рискове. Затова и част от пациентите, чиито АВМ ще бъдат третирани от проф. Монайе и доц. Сираков, вече са преминали поредица от интервенции в българската болница, чиято цел е била да ги „подготви” за финалната операция. \r\nЧестотата на АВМ е 4 на 100 000 души. Две трети от симптомите на АВМ се срещат при лица под 40 години. 30% от кръвоизливите, които се получават в следствие на АВМ, водят до тежък  неврологичен дефицит, а 10 % до смърт. \r\nПри някои пациенти наличието АВМ може да бъде безсимптомно. Едва при около 12% от хората се проявяват симптоми, най-често мозъчни кръвоизливи, които могат да подскажат за наличието им. Сред симптомите могат да бъдат също: \r\n- епилептичнен припадък; \r\n- парези и парализи; \r\n- нарушене на координацията; \r\n- главоболие; \r\n- зрителни нарушения; \r\n- говорни проблем; \r\n- паметови разстройства; \r\n- деменция. \r\nПроф. Шарбел Монайе е водещият невро-интервенционалист в Отделението  по образна диагностика и интервенционална рентгенология на Университетската болница в Лимож, Франция и професор в Медицинския университет в Лимож.  \r\nПроф. Монайе е член на Борда на Световната федерация по Интервенционална рентгенология, член на борда на Френското общество по невро-рентгенология и  почетен член на  LIRA (Латвийска интервенционна асоциация по рентгенология) и на SOBRICE (Бразилско дружество по интервенционна рентгенология). \r\nД-р Станимир Сираков е председател на Българското дружество по интервенционална рентгенология, ръководител на сектор „Интервенционална рентгенология“ в отделението по образна диагностика в УМБАЛ „Св. Иван Рилски“ – София и доцент към Катедрата по образна диагностика на МУ-София, ръководител на Референтния център по Мозъчно-съдови заболявания към УМБАЛ Св. Иван Рилски. Специализирал е при водещи имена на Европейската интервенционална рентгенология като проф. П. Боснякович – Сърбия, проф. Ж. Море – Франция и проф. Ш. Монайе – Франция. \r\nДоц. Сираков е първият български рентгенолог с диплома от European Boаrd of Neurointervention (EBNI)  Европейския борд по нервоинтервенции, която му дава право да практикува като невро-рентгенолог в цяла Европа.", "date": "2019.01.30", "title": "София: Световно известният неврорентгенолог проф. Шарбел Монайе ще оперира заедно с доц. Сираков в УМБАЛ „Св. Иван Рилски” четирима български пациенти"}
{"url": "http://www.focus-news.net/news/2019/01/30/2617914/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Скандал със задграничната активност на германски десни екстремисти, арестуването на трима иракчани, планирали терористичен атентат и категоричният отказ на Брюксел да възобнови преговорите за Брекзит са част от основните теми в германските печатни издания. \r\n***  Министър-председателя на Обединеното кралство Тереза Мей и парламентът в Лондон получиха категоричен отпор на исканията си за промени в договора за излизането на страната от структурите на Европейския съюз, подчертава германският национален ежедневник  Die Frankfurter Allgemeine Zeitung . \r\nБрюксел отказа да предоговаря сделката за Брекзит. Подобни разговори са изключени, особено що се отнася до ирландския въпрос, увери говорител на председателя на Съвета на ЕС Доналд Туск. Споразумението за излизане остава най-доброто възможно и единствен начин да се осигури регламентирано излизане на Обединеното кралство от Общността, подчертаха още от Брюксел. \r\n***  Германски десни екстремисти се обучават да боравят с оръжия на обществени стрелбища в България и Чешката република, съобщава водещото издание  Der Spiegel , като уточнява, че своеобразните курсове са организирани няколко пъти за последните години.  \r\nСъответното става ясно от отговор на федералното правителство в Берлин на въпрос от фракцията на партията „Левица“. \r\nВ документа се посочва, че през юни 2018 г. властите в Прага са предали на Федералната служба за криминална полиция информация „за престоя на германски граждани в Чешката република\". Сред тях има и данни от „книги за гости на различни стрелбища“.  \r\nФедералното правителство е запознато с общо 12 състезания на десни екстремисти в други европейски страни от 8 декември 2015 г. насам. Германските органи по сигурността разполагат с информация за общо пет срещи на десни екстремисти, на които са обучавани да боравят с огнестрелни оръжия.  \r\nИнцидент от близкото минало предизвиква раздвижване по случая: Според Федералната служба за защита на Конституцията на 24 септември 2017 г. с участието на спецчасти на GSG 9 са претърсени превозни средства на членове на неонацистката група Combat 18 Germany на влизане в Германия от Чешката република. Тогава са конфискувани са малки количества боеприпаси. \r\nВ Германия 1200 т.нар. райхсбюргери и 750 десни екстремисти с едно или повече разрешителни за оръжие, както става ясно от отговор на правителството на въпрос от партията „Зелени“ от средата на миналата година.  \r\nИзданието не привежда подробни данни за дейността на германските десни екстремисти на територията на България. \r\n***  В сутрешните часове на деня германската полиция е арестувала в провинция Шлезвиг-Холщайн трима граждани на Ирак, заподозрени в подготовката на терористичен атентат, съобщава националният ежедневник  Die Welt .  \r\nФедералната прокуратура потвърди информацията и поясни, че става въпрос за двама мъже на 23 г. и един на 36 г. След претърсването на жилищата им са извършени обиски в домовете на други лица в провинциите Шлезвиг-Холщайн, Мекленбург-Предна Померания и Баден-Вюртемберг.  \r\nДвама от заподозрените, Шахин Ф. и Херш Ф., Федералната прокуратура разследва заради подготовката на „тежко престъпление, причиняващо сериозни щети държавата“. Тримата са планирали атентат с използването на вещества – какви обаче, не се уточнява. Обмисляли са също и нападение с огнестрелно оръжие или превозно средство.  \r\nФедералната криминална полицейска служба е формирала екип за наблюдение на триото още през декември. Полицейските части от няколко федерални провинции и специални звена арестуваха мъжете в района Дитмаршен в Шлезвиг-Холщайн около 6:00 часа местно време (7:00 часа българско време).  \r\nСпоред медийни доклади и тримата са бежанци, пристигнали в Германия през есента на 2015 г.  Следователи разкриват, че тримата мъже са съхранявали инструкция за изграждане на бомби. Поръчали са онлайн и запалително устройство, но доставката му в Германия е била осуетена от британските правоприлагащи органи. \r\n***", "date": "2019.01.30", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/01/30/2617905/valeri-simeonov-nfsb-ne-moga-da-priema-hvarlyaneto-na-obvineniya-prez-mediite-da-bade-nasarchavano-i-da-mu-se-obrashta-vnimanie.html", "text": "Не мога да приема хвърлянето на обвинения през медиите да бъде насърчавано и да му се обръща внимание. Това каза лидерът на НФСБ и народен представител от ПГ на „Обединени патриоти“ Валери Симеонов пред журналисти във връзка с разследването на говорителя на „БСП за България“ Елена Йончева за корупционни схеми около строителството на \"Ларгото\", предаде репортер на  Агенция „Фокус“.   „Лично аз съм свидетел, сигурен съм, че и вие сте свидетели, че Елена Йончева лъже. Откъде да знам дали това, което казва е истина или не. Редно би било да се изчака предварителната проверка и, ако материалите стават за даване на съд, тогава да ги коментираме“, каза още Симеонов.  \r\nДеница КИТАНОВА", "date": "2019.01.30", "title": "Валери Симеонов, НФСБ: Не мога да приема хвърлянето на обвинения през медиите да бъде насърчавано и да му се обръща внимание"}
{"url": "http://www.focus-news.net/news/2019/01/30/2617917/smolyan-v-zlatograd-shte-badat-otbelyazani-141-godini-ot-osvobozhdenieto-na-grada-na-31-yanuari.html", "text": "На 31 януари 2019 година се навършват 141 години от първото Освобождение на град Златоград. Това съобщиха от  Община Златоград . По повод годишнината в 11.00 часа тържествено ще бъдат поднесени венци и цветя пред паметната плоча на генерал Черевин. Участие в честването ще вземат ученици от училищата в общината.", "date": "2019.01.30", "title": "Смолян: В Златоград ще бъдат отбелязани 141 години от Освобождението на града на 31 януари"}
{"url": "http://www.focus-news.net/news/2019/01/30/2617920/ep-evrodeputatite-shte-otbelezhat-mezhdunarodniya-den-v-pamet-na-zhertvite-ot-holokosta-v-1600-ch-balgarsko-vreme.html", "text": "Европейският парламент ще отбележи Международния ден в памет на жертвите от Холокоста с тържествено заседание, днес в 16.00 ч. българско време.  \r\nПредседателят на ЕП Антонио Таяни ще открие заседанието в Брюксел в пленарна зала, което ще включва реч от Шарлот Кноблох, бивш председател на Централния съвет на евреите в Германия.", "date": "2019.01.30", "title": "ЕП: Евродепутатите ще отбележат Международния ден в памет на жертвите от Холокоста в 16.00 ч. българско време"}
{"url": "http://www.focus-news.net/news/2019/01/30/2617919/pazardzhik-obshtina-peshtera-shte-poluchi-nad-1-mln-lv-po-programata-za-energiyna-efektivnost.html", "text": "Малко над 1 млн. лв. ще получи Община Пещера по процедура „Енергийна ефективност в периферните райони - 2“. Това съобщи за  Радио „Фокус“ – Пазарджик  Стоян Йовчев, експерт в Община Пещера. По думите му по ОП „Региони в растеж“ 2014-2020 г. в мерки за енергийна ефективност са одобрени общо 32 проекта на 19 български общини. „В рамките на процедурата са подадени общо 52 проектни предложения, които са селектирани след оценка за административно съответствие и допустимост, техническа и финансова оценка. Проектите включват дейности по подобряване на енергийната ефективност на многофамилни жилища, сгради от общинската и държавната администрация, общинската образователна, социална и културна инфраструктура. Процедурата „Енергийна ефективност в периферните райони - 2“ е продължение на първата мярка за енергийна ефективност в периферни райони, по която са сключени 170 договора на обща стойност над 167 млн. лв. В Пещера по първата мярка бяха осигурени над 7 милиона лева, с които беше подобрена енергийната ефективност на 43 жилищни и 4 обществени сгради“, уточни Йовчев.  \r\nТой допълни, че 206 деца от ОДК, 103 служители на полицията и пожарната, 71 служители на общината и над 12 000 посетители годишно ще работят и ще се обучават в нови, много по-добри условия. По думите му 208 домакинства знаят какво предимството на своите енергийно ефективни домове. Приоритетна ос 2 на оперативната програма е предназначена да подпомогне изпълнението на мерки за енергийна ефективност в обществени и жилищни сгради в малки градове – центрове на общини, които предоставят услуги на заобикалящите ги периферни райони. Целта е подобряване на енергийната ефективност на сградите в целевите територии, което пряко ще допринесе за намаляване на крайното потребление на енергия и косвено – за намаляване на емисиите на парникови газове. Крайната цел е да се подобрят показателите на сградния фонд в малките градове и съответно да се повиши качество на въздуха и условията за живот в тях. \r\nАлбена ЖИЛЕКОВА", "date": "2019.01.30", "title": "Пазарджик: Община Пещера ще получи над 1 млн. лв. по програмата за енергийна ефективност"}
{"url": "http://www.focus-news.net/news/2019/01/30/2617921/plovdiv-dvama-dushi-sa-postradali-pri-katastrofa-na-patya-mezhdu-selata-yagodovo-i-katunitsa.html", "text": "Двама души са пострадали при катастрофа на пътя между селата Ягодово и Катуница. Това съобщиха за  Радио „Фокус“ – Пловдив  от Областната дирекция на МВР. Сигналът за челен удар между два автомобила е получен в 8.30 часа на 29 януари 2019 г. Лек автомобил „Хонда“ с 28-годишен шофьор навлязъл в лентата за насрещно движение и се ударил в лек автомобил „Фиат“, управляван от 44-годишна жена. Медицинска помощ е оказана на място на водачката и пътник от първия автомобил. По първоначални данни причините за катастрофата са движение с несъобразена скорост и загуба на контрол.", "date": "2019.01.30", "title": "Пловдив: Двама души са пострадали при катастрофа на пътя между селата Ягодово и Катуница"}
{"url": "http://www.focus-news.net/news/2019/01/30/2617915/doncho-zlatev-sds-ot-golemite-partii-vizhdame-edinstveno-paradna-retorika-bez-kapka-samokritichnost.html", "text": "От големите партии виждаме единствено парадна реторика, без капка самокритичност. Това каза в предаването “Вече 30 години-времето е наше” на  Радио “Фокус”  Дончо Златев, член на НИС на СДС. По думите му ГЕРБ и БСП в момента са в тежко състояние, като доверието и към двете партии спада. “Без значение от социологическите проучвания, най-голям показател за това, че доверието и към двете партии спада, е броят на негласуващите, който се увеличава като процент. За мен е нелогично, ако всичко е прекрасно, между 40-50 % от хората да заявяват, че не искат да гласуват на следващите избори. Все пак БСП носи тежкото наследство, на партия с доказано провалени полицити, участвали в няколко български кризи. От друга страна при управляващите виждаме, че ГЕРБ предприемат радикални мерки от гледна точка на политиката по места, обръща се вече много повече внимание на кметовете, на общинските съветници. Всеки един скандал се яхва от опозицията и това е удар по имиджа и на правителството”, обясни той. Златев коментира още, че БСП многократко се е заявявала като алтернатива, но това винаги е приключвало с криза. “Това е важно да се помни и припомня на избирателите. Тук идва и ролята на СДС като партия, превела страната ни през прехода и провела демократичните промени в България”, каза той. 2019 година ще бъде преломна за българското общество, допълни Дончо Златев и изрази надежда печелившите послания да са тези, които ще намерят отражение в ЕП и в местната политика.  \r\nВиктория МЕСРОБОВИЧ-КУВЕНДЖИЕВА", "date": "2019.01.30", "title": "Дончо Златев, СДС: От големите партии виждаме единствено парадна реторика, без капка самокритичност"}
{"url": "http://www.focus-news.net/news/2019/01/30/2617927/gazeta-express-sreshtata-na-stranite-ot-protsesa-bardo-brioni-shte-bade-fokusirana-varhu-situatsiyata-na-balkanite.html", "text": "Ситуацията в региона и отношенията между страните от Западните Балкани ще бъдат във фокуса на срещата на лидерите на страните от Процеса „Бърдо-Бриони“, която ще се проведе в периода 7-8 март в албанската столица Тирана, съобщава електронното издание на косовския ежедневник  Gazeta Express . \r\nКъм настоящия момент участие във форума потвърди държавният глава на Сърбия Александър Вучич. Съответното стана ясно от съвместната пресконференция след срещата му със словенския президент Борут Пахор в Белград.  \r\nЗа Вучич посещението в Тирана ще бъде второ, но за първи път той ще направи визита в страната в качеството си на президент на Сърбия. През май 2015 г. той бе в Албания като министър-председател на западната ни съседка. Тереза Герова", "date": "2019.01.30", "title": "Gazeta Express: Срещата на страните от Процеса „Бърдо-Бриони“ ще бъде фокусирана върху ситуацията на Балканите"}
{"url": "http://www.focus-news.net/news/2019/01/30/2617923/parlamentat-prie-promeni-v-zakona-za-finansovoto-upravlenie-i-kontrol-v-publichniya-sektor-na-vtoro-chetene.html", "text": "Парламентът прие промени в Закона за финансовото управление и контрол в публичния сектор на второ четене, предаде репортер на  Агенция „Фокус“.   Промените предвиждат разпоредбите на закона да се прилагат и за търговските дружества, включително лечебните заведения с над 50 на сто държавно или общинско участие в капитала, както и търговските дружества, чийто капитал е изцяло тяхна собственост.  Контролните дейности се прилагат на всички нива в организацията и на всички етапи при постигането на целите. Те могат да са превантивни, разкриващи или коригиращи, като трябва да включват най-малко система за двоен подпис, която не разрешава поемането на финансово задължение или извършването на плащане без подписите на ръководителя на организацията и на лицето, отговорно за счетоводните записвания, както и правила за достъп до активите и информацията и други.  Редът и начинът за осъществяване на предварителния контрол за законосъобразност се определят от ръководителите на организациите въз  основа на оценка на риска и анализ на разходите и ползите и в съответствие с указанията на министъра на финансите.  Ръководителите на организациите осигуряват система за мониторинг на финансовото управление и контрол с цел да се оцени неговото функциониране и своевременно да се предостави информация за установени слабости и пропуски пред лицата, отговорни за предприемане на коригиращи действия. Съгласно текстовете министърът на финансите до 31 май трябва да изготви и внесе в Министерски съвет консолидиран годишен доклад за вътрешния контрол на финансовото управление и контрол в публичния сектор. Докладът трябва да включва обобщена информация за състоянието на финансовото управление и контрол в публичния сектор и за състоянието на вътрешния одит. След приемането му от Министерски съвет консолидираният доклад се представя на Народното събрание и Сметнтата палата. В преходните и заключителни разпоредби се изменя и Закона за вътрешния одит в публичния сектор. Съгласно текстовете ръководителят на вътрешния одит и вътрешните одитори трябва да участват в поне едно професионално обучение годишно. Ръководителите на организациите, неизпълнили задължението за изграждане на звено за вътрешен одит, се наказват с глоба от 200 до 1000 лв. Тези ръководители, които не са изпълнили задължението за създаване на одитен комитет, се наказват с глоба от 200 до 600 лв. С преходните и заключителни разпоредби се актуализират съгласно новоприетия закон още Закона за счетоводството, Закона за Фискален съвет и автоматични корективни механизми. Чрез промените се изменя и Законът за частната охранителна дайност. Съгласно текстовете частна охранителна дейност по отношение на имущество - собствено или ползвано на законно основание, може да се извършва и от бюджетни организации по смисъла на Закона за публичните финанси, БНБ и дружествата, в която тя взима участие. Дебат възникна по преходните и заключителни разпоредби, с които се измени Законът за НАП. Парламентът отмени текстовете, съгласно които изпълнителният директор внасяше в управителния съвет прогнозата и плана за приходите от публичните вземания и от частните държавни вземания, събирани от агенцията. Отпадна и текстът, съгласно който министърът на финансите представя плана за приходите от публични вземания и от частните държавни вземания, събирани от агенцията преди внасянето на проектозакона за държавния бюджет за съответната година в Министерския съвет. Депутатът от „БСП за България“ Георги Търновалийски заяви, че тези текстове нямат общо с промените. Народният представител от ПГ на ГЕРБ и председател на Бюджтна комисия Менда Стоянова допълни, че към Министерство на финансите има дирекция, която прогнозира и планира приходите. „Вие искате подобна звено да продължава да съществува в Агенцията по приходите“, допълни Стоянова.  \r\nДеница КИТАНОВА", "date": "2019.01.30", "title": "Парламентът прие промени в Закона за финансовото управление и контрол в публичния сектор на второ четене"}
{"url": "http://www.focus-news.net/news/2019/01/30/2617924/nachalnikat-na-dnsk-arh-ivan-nestorov-ne-otkrih-nerednosti-pri-stroitelstvoto-na-nov-hotel-kray-morskiya-bryag-v-sv-sv-konstantin-i-elena.html", "text": "„Няма закононарушение при строителството на хотела с външен басейн в курорта Св. св. Константин и Елена край Варна. За обекта е издадено легално, законосъобразно разрешително за строеж, на базата на одобрена техническа документация. На мястото нито ще има нов плаж, нито се застроява съществуващата пясъчна ивица\". Това каза началникът на ДНСК арх. Иван Несторов на брифинг в града след оглед на място в комплекса, предаде репортер на  Радио „Фокус“ – Варна . Той извърши огледа след сигнали на граждани, че в района на мостчето се строи масивна сграда, на самия плаж в близост до открит миналата година 5-звезден хотел. Според Иван Несторов това е втора проверка на обекта. Първата е проведена през август миналата година от инспектори от Районната дирекция по строителен надзор. Днес той потвърди, че разрешителното за строителството на хотела е било издадено от главния архитект на Общината Виктор Бузев на 16 февруари 2018 година. То е влязло в сила един месец по-късно – на 12 март. По думите му за всички задължения относно законосъобразността на изготвените строителни книжа отговорност носи консултантската фирма. „В разрешението е записано, че сградата ще е с предназначение хотел на два етажа с кула. Външният басейн се намира в урегулиран поземлен имот, предвиден в новия Подробен устройствен план на курорта Св. св. Константин и Елена, одобрен от Министерството на регионалното развитие и благоустройството през 2017 година\", посочи арх. Несторов. По отношение на височината на сградата откъм плажа той коментира, че също не може да се намери нарушение, тъй като текстове в закона позволяват тя да е такава. „Откъм улицата сградата е двуетажна, с една кула, която аз като архитект не възприемам, но тя е предложена от проектантите по целесъобразност“, коментира още началникът на ДНСК. Кулата ще е с разгърната застроена площ до 25 квадратни метра. „Проектантите са преценили, че ще има визуален архитектурен ефект и затова са я включили“, уточни той. По отношение на строителството на моста, което се извършва паралелно с градежа на хотела, арх. Несторов коментира, че също има строително разрешение. С този въпрос обаче се занимава Морската администрация. „Към така наречения „мост на въздишките“, който сега се възстановява, има бетонен подход, предвиден е и достъп с асансьор. Той може да играе и ролята на лодкостоянка“, каза още арх. Несторов. \r\nДиана СТОЕВА", "date": "2019.01.30", "title": "Началникът на ДНСК арх. Иван Несторов: Не открих нередности при строителството на нов хотел край морския бряг в Св. св. Константин и Елена"}
{"url": "http://www.focus-news.net/news/2019/01/30/2617913/valeri-simeonov-nfsb-hvanah-elena-yoncheva-v-7-8-izopachavaniya-na-fakti-i-lazhi-za-ogradata-po-granitsata-otkade-da-znam-dali-tova-za-banov-e-istina.html", "text": "Хванах Елена Йончева в 7-8 изопачавания на факти и лъжи за оградата по границата, откъде да знам дали това за Банов е истина. Това каза лидерът на НФСБ и народен представител от ПГ на „Обединени патриоти“ Валери Симеонов пред журналисти  във връзка с разследването на говорителя на „БСП за България“ Елена Йончева „Ало, Банов съм“, предаде репортер на  Агенция „Фокус“.  „Помните ли онази лъжа, как беше пробутала една стара снимка от оградата, че била съборена. Снимката се оказа, че е правена по време на градежа на оградата на един мост. Там имахме една задочна полеми. Част от вас, които са били добросъвестни са я отразили. Там я хванах в 7-8 изопачавания на факти и лъжи, свързани с оградата. Откъде да знам дали сега това, което казва за Боил Банов е истина“, каза още Симеонов.  \r\nДеница КИТАНОВА", "date": "2019.01.30", "title": "Валери Симеонов, НФСБ: Хванах Елена Йончева в 7-8 изопачавания на факти и лъжи за оградата по границата, откъде да знам дали това за Банов е истина"}
{"url": "http://www.focus-news.net/news/2019/01/30/2617928/varna-remontni-deynosti-se-izvarshvat-na-ul-baba-tonka.html", "text": "Ремонтни дейности се извършват на ул. „Баба Тонка“, предаде репортер на  Радио „Фокус“ – Варна . По данни на Дирекция „Инженерна инфраструктура и благоустрояване“ към Община Варна водопроводът и канализацията в участъка вече са подменени. В момента се работи по преасфалтиране на уличното платно, поставят се павета и бордюри, изграждат се нови паркоместа по цялото протежение на улицата. Извършва се озеленяване и ще бъде изградена велоалея. \r\nПо повод разпространената вчера снимка за бетониране на дървета, от Дирекцията уточняват, че на въпросния терен е положен насип от материал, който служи като основа за редене на павета. Трасето е нивелирано, след което около самите дървета е оставено място, положена е горска пръст и са поставени бордюри. \r\nМарияна ВАЛЕНТИНОВА", "date": "2019.01.30", "title": "Варна: Ремонтни дейности се извършват на ул. „Баба Тонка“"}
{"url": "http://www.focus-news.net/news/2019/01/30/2617918/ministar-boil-banov-ot-4-godini-sam-reketiran-chrez-zapisi-ot-litseto-angel-angelov-sluzhitel-na-ministerstvoto-na-kulturata.html", "text": "От 4 години съм рекетиран чрез запис от лицето Ангел Ангелов, служител на Министерството на културата. Това каза пред журналисти министърът на културата Боил Банов във връзка с твърденията на народния представител от БСП Елена Йончева, че е участвал в корупционни схеми по документацията на проект „Ларгото“, предаде репортер на  Агенция „Фокус“ . „Казвам се Боил Банов и съм български режисьор, от известно време съм министър на културата. Не искам да бъда многословен, защото ми е обидно въобще това, което се случва, то е под моето достойнство“, посочи той. Министър Банов показа исковата молба на Министерството на културата във връзка с иск към фирмата-изпълнител на проекта „Ларгото“ за просрочено време и неизпълнени дейности. „Повече няма какво да кажа. Това, което е скалъпено в момента - от 4 години съм рекетиран с някакви записи, лицето се казва Ангел Ангелов и беше директор на Дирекция „Европейски програми и проекти“ в  Министерството на културата. Вежди Рашидов го уволни за поредица гафове, несправяне, включително и хипотези за  записи. Така, че от 4 години съм рекетиран с този запис, само че всички, които работя с мен знаят, че аз не се поддавам на рекет. Тези евтини компромати не правят чест на никой“, подчерта министърът. \r\nОтносно проекта „Ларгото“, той коментира: „Този проект беше изключително важен и труден, мащабен. Ако ми се съберат думи с израз към почтеността ми към вас и обществото, вероятно съм псувал, вероятно съм вдигал тон, но съм защитавал държавния интерес по всякакъв начин. Ако ми се извадят думите от тези хиляди оперативки, които съм правил, вероятно ще се скалъпят още 56 записа“, подчерта министър Банов.  \r\nДаяна ДЮЛГЕРОВА", "date": "2019.01.30", "title": "Министър Боил Банов: От 4 години съм рекетиран чрез записи от лицето Ангел Ангелов, служител на Министерството на културата"}
{"url": "http://www.focus-news.net/news/2019/01/30/2617922/sergey-lavrov-zapadnite-sponsori-pooshtryavat-otkaza-na-venetsuelskata-opozitsiya-ot-dialog-s-vlastite.html", "text": "Западните спонсори поощряват отказа на опозицията във Венецуела от диалог с властите на страната. Това заяви министърът на външните работи на Руската федерация Сергей Лавров, предава  TACC . \r\nВ тази връзка Лавров призова противниците на Мадуро също да проявят готовност към диалог и да се откажат от ултиматумите.  \r\nПървият дипломат на Москва увери, че Русия е готова да помогне на диалога в латиноамериканската държава, като същевременно подчерта, че въпросът се обсъжда с представители на Китай, страните от Европа и Латинска Америка.  Тереза Герова", "date": "2019.01.30", "title": "Сергей Лавров: Западните спонсори поощряват отказа на венецуелската опозиция от диалог с властите"}
{"url": "http://www.focus-news.net/news/2019/01/30/2617925/dimitar-danchev-bsp-parite-za-koito-boil-banov-i-vezhdi-rashidov-sa-pratili-isk-v-sada-za-largoto-sa-po-doklada-po-adfi-tam-ne-se-vklyuchva-tozi-1-mln-lv-za-koyto-nie-signalizirame.html", "text": "Парите, за които Боил Банов и Вежди Рашидов са пратили иск в съда за „Ларгото“, са по доклада по АДФИ, там не се включва този 1 млн. лв., за който ние сигнализираме. Това каза пред журналисти в Народното събрание народният представител от ПГ на „БСП за България“ Димитър Данчев, предаде репортер на  Агенция „Фокус“ . Данчев уточни, че парите, за които Боил Банов и Вежди Рашидов са съдили са по доклада на АДФИ и не се включват в този 1 млн., за който сигнализира БСП. Попитан дали представеният запис е автентичен, Данчев обяви: „Ние показахме, че това, за което се говори в този запис, се е слючило и на практика“.  \r\nДеница КИТАНОВА", "date": "2019.01.30", "title": "Димитър Данчев, БСП: Парите, за които Боил Банов и Вежди Рашидов са пратили иск в съда за „Ларгото“, са по доклада по АДФИ, там не се включва този 1 млн. лв., за който ние сигнализираме"}
{"url": "http://www.focus-news.net/news/2019/01/30/2617935/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия. \r\nВенцеслав ИЛЧЕВ", "date": "2019.01.30", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/01/30/2617926/manoil-manev-pg-na-gerb-tvardo-stoim-zad-ministar-boil-banov.html", "text": "ПГ на ГЕРБ твърдо стоим зад министър Боил Банов и всички негови служебни ангажименти. Това каза пред журналисти депутатът от ГЕРБ Маноил Манев във връзка с разследването на говорителя на ПГ на \"БСП за България\" Елена Йончева за корупционни схеми при строителството на \"Ларгото\", предаде репортер на  Агенция \"Фокус\".  Манев определи Елена Йончева като \"пощенска кутия\". По думите му днес тя е разхвърлила \"новини\". \"Това е вследствие на голямата жега, която тя трябва да гаси след себе си\", каза Манев. \r\nОчаквайте подробности \r\nДеница КИТАНОВА", "date": "2019.01.30", "title": "Маноил Манев: ПГ на ГЕРБ твърдо стоим зад министър Боил Банов"}
{"url": "http://www.focus-news.net/news/2019/01/30/2617929/ministar-boil-banov-ostavka-moga-da-podam-mignoveno-ne-sam-se-rodil-ministar.html", "text": "Оставка мога да подам мигновено, не съм се родил министър. Това каза на брифинг в Министерски съвет министърът на културата Боил Банов във връзка с твърденията на народния представител от БСП Елена Йончева, че е участвал в корупционни схеми по документацията на проект „Ларгото“, предаде репортер на   Агенция „Фокус“ . „Много е хубаво, че точно след като направихме вчера нещо, с което можем да се гордеем, с подносите и великолепната картина на Баненберг, много е хубава тази помия днес. Браво! Помия на посредствеността“, посочи той. Попитан колко пари са опростени и за какво, той отговори: \"Няма опростени пари, има заведена искова молба от министерството, в момента текат съдебни дела. Няма спестени пари на никой\". \"Оставка, аз казах и на премиера, буквално нямаше кога да разпиша, защото чаках да дойде тази искова молба и да сляза и да я покажа. Оставка съм готов да подам мигновено. Аз съм български режисьор, аз не съм се родил министър\", каза още Банов.  \r\nДаяна ДЮЛГЕРОВА", "date": "2019.01.30", "title": "Министър Боил Банов: Оставка мога да подам мигновено, не съм се родил министър"}
{"url": "http://www.focus-news.net/news/2019/01/30/2617930/toma-bikov-gerb-bsp-ot-partiya-se-prevarna-vav-falshiv-sayt-s-glaven-redaktor-sobstvenikat-na-ofshorna-kompaniya-elena-yoncheva.html", "text": "БСП от партия се превърна във фалшив сайт с главен редактор собственикът на офшорна компания Елена Йончева. Това каза народният представител от ПГ на ГЕРБ Тома Биков във връзка с разследването на говорителя на БСП Елена Йончева за корупционни схеми при строителството на \"Ларгото\", предаде репортер на  Агенция „Фокус“ . „БСП от партия се трансформира във фалшив сайт, каквито има достатъчно в България. Има и още един – той се нарича БСП. Негов главен редактор е г-жа Елена Йончева – собственик на офшорна компания. Тази партия, като гледам с какви темпове върви , е на път самата тя да се превърне в една офшорна компания“, каза още Биков. Той уточни, че министърът е казал, че е готов да подаде оставкат. „Ние като ПГ стоим зад него и зад политиката ,която провежда и неговото назначение за министър е политическо решение. Нашето политическо решение и да го подкрепяме, защото отказваме да вярваме на фалшивите новини на Йончева и не желаем изобщо да ги коментираме“, допълни Тома Биков.  \r\nДеница КИТАНОВА", "date": "2019.01.30", "title": "Тома Биков, ГЕРБ: БСП от партия се превърна във фалшив сайт с главен редактор собственикът на офшорна компания Елена Йончева"}
{"url": "http://www.focus-news.net/news/2019/01/30/2617934/doncho-zlatev-sds-sashtestvuva-lazhlivoto-useshtane-che-prezidentat-ima-lek-za-vsichki-bolezhki-na-obshtestvoto.html", "text": "Съществува лъжливото усещане, че президентът има лек за всички болежки на обществото, след като е избран от него. Това каза в предаването “Вече 30 години-времето е наше” на  Радио “Фокус”  Дончо Златев, член на НИС на СДС. По думите му парадоксално е най-мажоритарно избираният политик, всъщност да няма почти никакви функции. Именно и в тази посока са предлаганите промени в Конституцията от СДС, каза още той. “Това, което предлагаме е президентът да се избира от Народното събрание с две трети, от двете камери. Това също е наше предложение – парламентът да бъде разделен на две камери и да бъде намален броят на депутатите. По този начин отново ще се запази функцията пред институцията „държавен глава“, но ще е по-представителна институция както е в почти всички европейски държави. Разбира се, ще има и противници, на които ние риторично предоставяме варианти – или трябва президентът да бъде избиран от Народното събрание, според нас, или ако ще се избира пряко от всички граждани, да се увеличават правомощията”, обясни той. Златев добави, че е излишно да се влага ресурс за избор на фигура, която така или иначе има по-скоро протоколни функции.  \r\nВиктория МЕСРОБОВИЧ-КУВЕНДЖИЕВА", "date": "2019.01.30", "title": "Дончо Златев, СДС: Съществува лъжливото усещане, че президентът има лек за всички болежки на обществото"}
{"url": "http://www.focus-news.net/news/2019/01/30/2617931/stoyanka-manoleva-baseynova-direktsiya-zapadnobelomorski-rayon-do-momenta-nyamame-registrirani-avariyni-ili-bedstveni-situatsii-svarzani-s-vodnite-niva.html", "text": "До момента нямаме регистрирани аварийни или бедствени ситуации, свързани с водните нива. Това каза за  Радио „Фокус“ – Пирин  Стоянка Манолева, изпълняваща длъжността директор на Дирекция „Контрол“ към Басейнова дирекция „Западнобеломорски район“ във връзка с нивата на реките в басейна. Тя посочи, че Националният институт по метеорология и хидрология ежедневно публикува бюлетин за състоянието на речните нива заедно с анализ на хидрологичната обстановка за всяко изминало денонощие. По думите ѝ информацията, с която разполагат за нивата на реките, е именно от тази справка. „На оперативния ни телефон нямаме постъпили сигнали за критични водни нива и възникнали аварийни ситуации по реките, язовирните стени и съоръженията към тях, както и за критични участъци по дигите и укрепителните съоръжения при реките“, каза още Манолева. Тя добави, че по информация от териториалните звена, от службите по пожарна безопасност и защита на населението и от областните администрации, до момента не са регистрирани бедствени и аварийни ситуации. \r\nЛивия НИНОВА", "date": "2019.01.30", "title": "Стоянка Манолева, Басейнова дирекция „Западнобеломорски район“: До момента нямаме регистрирани аварийни или бедствени ситуации, свързани с водните нива"}
{"url": "http://www.focus-news.net/news/2019/01/30/2617938/predsedatelyat-na-us-na-aebtri-georgi-petarneychev-shte-vzeme-uchastie-v-47-oto-zasedanie-na-us-na-sayuza-na-asotsiatsiite-za-mezhdunarodni-prevozi-v-regiona-na-chernomorsko-ikonomichesko-satrudnichestvo.html", "text": "Председателят на УС на АЕБТРИ Георги Петърнейчев ще вземе участие в 47-ото заседание на Управителния съвет на Съюза на асоциациите за международни превози в региона на Черноморско икономическо сътрудничество (ЧИС-САМП) в качеството си на заместник-председател на организацията. Това съобщиха от  АЕБТРИ.  На срещата на управляващия орган, която ще се проведе на 1 февруари в гр. Истанбул, Турция, ще се разглежда изпълнението на работната програма през изминалата година и ще се определят приоритетите за дейността на съюза през 2019 г. \r\nЧИС-САМП е създаден през 2001 г. и в него понастоящем членуват асоциации за автомобилен транспорт от Албания, Армения, Азербайджан, България, Гърция, Грузия, Молдова, Румъния, Турция и Украйна. Основните акценти в работата на съюза са улесняването на транспорта и търговията, оптимизирането и ускоряването на преминаването на граничните контролно-пропускателни пунктове и намаляването на бариерите пред автомобилните превозвачи в региона на ЧИС.", "date": "2019.01.30", "title": "Председателят на УС на АЕБТРИ Георги Петърнейчев ще вземе участие в 47-ото заседание на УС на Съюза на асоциациите за международни превози в региона на Черноморско икономическо сътрудничество"}
{"url": "http://www.focus-news.net/news/2019/01/30/2617932/hayko-maas-sporazumenieto-za-brekzit-e-nay-dobroto-i-edinstveno-reshenie-za-organizirano-izlizane-na-obedinenoto-kralstvo-ot-es.html", "text": "Споразумението за Брекзит, подписано от британския премиер Тереза Мей и Европейския съюз, е „най-доброто и единствено решение\" за организирано излизане на страната от структурите на Общността. Това заяви министърът на външните работи на ФРГ Хайко Маас, като подчерта, че Блокът няма да остави Ирландия изолирана, предава  AFP . \r\n„Нашата позиция е ясна: постигнатото споразумение е най-доброто и единствено решение за организиран изход\", категоричен бе Маас пред местни медии.  \r\nВъв вторник британските депутати гласуваха за предоговаряне на сделката с Брюксел. Министър-председателят на Обединеното кралство Тереза Мей и парламентът в Лондон получиха категоричен отпор на исканията си за промени в договора за излизането на страната от структурите на ЕС.  \r\nБрюксел отказа да предоговаря сделката за Брекзит. Подобни разговори са изключени, особено що се отнася до ирландския въпрос, увери по-рано говорител на председателя на Съвета на ЕС Доналд Туск. Споразумението за излизане остава най-доброто възможно и единствен начин да се осигури регламентирано излизане на Обединеното кралство от Общността, подчертаха още от Брюксел. Тереза Герова", "date": "2019.01.30", "title": "Хайко Маас: Споразумението за Брекзит е най-доброто и единствено решение за организирано излизане на Обединеното кралство от ЕС"}
{"url": "http://www.focus-news.net/news/2019/01/30/2617939/kyustendil-registrirano-e-pokachvane-v-nivata-na-rekite-v-oblastta-zaradi-snegotopeneto.html", "text": "Регистрирано е покачване в нивата на реките в областта заради снеготопенето. Това каза за  Радио „Фокус” – Кюстендил  Ивайло Чалъков, експерт „Отбранителна и мобилизационна подготовка” към Община Кюстендил. По думите му към момента няма място за притеснение. „Дъждът спря, нивото на водата в реките и деретата се покачиха, но няма опасност от разлив или наводнение. Всички кметове и кметски наместници наблюдават нивото на водата. Те са длъжни да подадат сигнали”, каза Ивайло Чалъков. Извършен е обход на река Бистрица на територията на община Кюстендил. В обхода е включен и пътен инженер. Проверени са всички мостови съоръжения над реката, както и дигите. Няма място за притеснение. Двата големи язовира в областта – „Дяково” край Дупница и „Калин” в района на Рила планина са с достатъчно свободен обем и могат да поемат евентуална висока вълна. \r\nВенцеслав ИЛЧЕВ", "date": "2019.01.30", "title": "Кюстендил: Регистрирано е покачване в нивата на реките в областта заради снеготопенето"}
{"url": "http://www.focus-news.net/news/2019/01/30/2617937/sofiya-pozhar-gori-v-rayona-na-ul-vitinya-i-bul-botevgradsko-shose-v-kv-suhata-reka.html", "text": "Пожар гори в района на ул. „Витиня”, ул. „Момина клисура” и бул. „Ботевградско шосе” в кв. „Сухата река”, предаде репортер на  Агенция „Фокус” . Пожарът е от дясно на булеварда в посока изхода на града. На място има екипи на пожарната.", "date": "2019.01.30", "title": "София: Пожар гори в района на ул. „Витиня” и бул. „Ботевградско шосе” в кв. „Сухата река”"}
{"url": "http://www.focus-news.net/news/2019/01/30/2617942/pregled-na-mezhdunarodnite-novini-do-13-chasa-agentsiya-fokus.html", "text": "Германски десни екстремисти се обучават да боравят с оръжия на обществени стрелбища в България и Чешката република, съобщава водещото издание  Der Spiegel , като уточнява, че своеобразните курсове са организирани няколко пъти за последните години.  \r\nСъответното става ясно от отговор на федералното правителство в Берлин на въпрос от фракцията на партията „Левица“. \r\nВ документа се посочва, че през юни 2018 г. властите в Прага са предали на Федералната служба за криминална полиция информация „за престоя на германски граждани в Чешката република\". Сред тях има и данни от „книги за гости на различни стрелбища“.  \r\nФедералното правителство е запознато с общо 12 състезания на десни екстремисти в други европейски страни от 8 декември 2015 г. насам. Германските органи по сигурността разполагат с информация за общо пет срещи на десни екстремисти, на които са обучавани да боравят с огнестрелни оръжия.  \r\nИнцидент от близкото минало предизвиква раздвижване по случая: Според Федералната служба за защита на Конституцията на 24 септември 2017 г. с участието на спецчасти на GSG 9 са претърсени превозни средства на членове на неонацистката група Combat 18 Germany на влизане в Германия от Чешката република. Тогава са конфискувани са малки количества боеприпаси. \r\nВ Германия 1200 т.нар. райхсбюргери и 750 десни екстремисти с едно или повече разрешителни за оръжие, както става ясно от отговор на правителството на въпрос от партията „Зелени“ от средата на миналата година.  \r\nИзданието не привежда подробни данни за дейността на германските десни екстремисти на територията на България. \r\n***  В интервю за руската информационна агенция  РИА Новости  държавният глава на Венецуела Николас Мадуро изрази готовност да преговаря с опозицията. „Готов съм да седна на масата за преговори с опозицията, за да поговорим за благото на Венецуела, за мира и за бъдещето й“, увери Мадуро. \r\nКоментирайки възможностите за привличане на международни посредници, Мадуро отбеляза, че „има няколко правителства, организации в света, които демонстрират искрено своята загриженост за случващото се във Венецуела, те призоваха към диалог“. \r\nНа 21 януари във Венецуела започна нова вълна на масови протести срещу Николас Мадуро. Два дни по-късно председателят на парламента Хуан Гуайдо се обяви за временен президент на страната до края на мандата на правителството. САЩ и редица други страни го признаха. Русия подкрепи Мадуро. \r\n*** \r\n***  В интервю за руската информационна агенция  РИА Новости  държавният глава на Венецуела Николас Мадуро изрази увереност, че САЩ са издали заповед на правителството на Колумбия да го убие. Поради тази причина ако нещо се случи с него, отговорност следва да се търси от тези две държави, категоричен бе Мадуро.  \r\n„На първо място, съдбата ми е в ръцете на Господ, аз съм християнин, вярвам в защитата на Бог. Народът на Венецуела ме защитава през цялото време, имаме добра разузнавателна служба.  Но без съмнение, Доналд Тръмп е издал заповед да ме убие, казал е на колумбийското правителство, на колумбийската мафия, да ме убие. Ако нещо ми се случи, Доналд Тръмп и колумбийският президент Иван Дуке ще бъдат отговорни за всичко, което се е случило с мен“, подчерта Мадуро.   \r\n***  Споразумението за Брекзит, подписано от британския премиер Тереза Мей и Европейския съюз, е „най-доброто и единствено решение\" за организирано излизане на страната от структурите на Общността. Това заяви министърът на външните работи на ФРГ Хайко Маас, като подчерта, че Блокът няма да остави Ирландия изолирана, предава  AFP . \r\n„Нашата позиция е ясна: постигнатото споразумение е най-доброто и единствено решение за организиран изход\", категоричен бе Маас пред местни медии.  \r\nВъв вторник британските депутати гласуваха за предоговаряне на сделката с Брюксел. Министър-председателят на Обединеното кралство Тереза Мей и парламентът в Лондон получиха категоричен отпор на исканията си за промени в договора за излизането на страната от структурите на ЕС.  \r\nБрюксел отказа да предоговаря сделката за Брекзит. Подобни разговори са изключени, особено що се отнася до ирландския въпрос, увери по-рано говорител на председателя на Съвета на ЕС Доналд Туск. Споразумението за излизане остава най-доброто възможно и единствен начин да се осигури регламентирано излизане на Обединеното кралство от Общността, подчертаха още от Брюксел. \r\n***  Издадени са заповеди за задържане на 48 пилоти от  състава на Командването на авиацията в сухопътните войски в Анкара, както и на свързани с тях 15 цивилни лица, заподозрени като „гюленисти”, предаде информационната агенция ДХА. От всичките 63 заподозрени, по-голямата част са задържани от екипи на Отдела за борба с тероризма при Анкарската дирекция по сигурността. Сред 48-те военнослужещи, 46 са на активна служба. От заподозрените „гюленисти” в сухопътната авиация на турската армия, трима са полковници; четирима – подполковници; четирима – майори; 9 – капитани; 27 – старши лейтенанти и един – лейтенант, посочва още ДХА. \r\n***  Кралят на Испания Фелипе VI пристигна в Ирак на първата по рода си визита за последните четири десетилетия, предава  AFP ,  като се позовава на дипломатически източник. \r\nФелипе VI, чиято страна участва в международната коалиция срещу „Ислямска държава“, посети испанските спецчасти в близкоизточната страна. Очаква се по-късно той да проведе среща с иракския президент Бархам Салех. \r\nПрез 2017 г. Ирак обяви победа над „Ислямска държава“ след продължила месеци наред кампания срещу джихадистите с подкрепата на международната коалиция.   \r\n***  В сутрешните часове на деня германската полиция е арестувала в провинция Шлезвиг-Холщайн трима граждани на Ирак, заподозрени в подготовката на терористичен атентат, съобщава националният ежедневник  Die Welt .  \r\nФедералната прокуратура потвърди информацията и поясни, че става въпрос за двама мъже на 23 г. и един на 36 г. След претърсването на жилищата им са извършени обиски в домовете на други лица в провинциите Шлезвиг-Холщайн, Мекленбург-Предна Померания и Баден-Вюртемберг.  \r\nДвама от заподозрените, Шахин Ф. и Херш Ф., Федералната прокуратура разследва заради подготовката на „тежко престъпление, причиняващо сериозни щети държавата“. Тримата са планирали атентат с използването на вещества – какви обаче, не се уточнява. Обмисляли са също и нападение с огнестрелно оръжие или превозно средство.  \r\nФедералната криминална полицейска служба е формирала екип за наблюдение на триото още през декември. Полицейските части от няколко федерални провинции и специални звена арестуваха мъжете в района Дитмаршен в Шлезвиг-Холщайн около 6:00 часа местно време (7:00 часа българско време).  \r\nСпоред медийни доклади и тримата са бежанци, пристигнали в Германия през есента на 2015 г.  Следователи разкриват, че тримата мъже са съхранявали инструкция за изграждане на бомби. Поръчали са онлайн и запалително устройство, но доставката му в Германия е била осуетена от британските правоприлагащи органи. \r\n***  Министерството на отбраната в Атина опроверга докладите в турските медии, според които съседната страна е изпращала кораби до спорната островна група Имия/Кардак в източната част на Егейско море, за да попречат на гръцките кораби да се доближат до района, съобщава електронното издание на водещия ежедневник  Kathimerini . \r\nВ изявление Генералният щаб на Въоръжените сили на Гърция заяви, че докладите са част от обичайните усилия на Анкара да напомни за годишнината от кризата  от 1996 г., която доведе двете страни до ръба на войната. Военните източници добавиха, че ситуацията около островчетата е спокойна. \r\nМеждувременно медиите в Анкара съобщиха, че министърът на отбраната на страната Хулуси Акар е изпратил поздравително писмо до новия си гръцки колега и бивш началник на Генералния  щаб Евангелос Апостолакис и го е поканил да посети Турция. Министерството на отбраната в Атина не потвърди получаването на официална покана от страна на Атина. \r\nТурската държавна агенция  Anadolu Agency   приветства инициативата на Акар като опит за намаляване на напрежението в източната част на Егейско море в навечерието на годишнината от събитията от януари 1996 г., когато двете съседни страни бяха изправени на ръба на военен конфликт. \r\n***", "date": "2019.01.30", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/01/30/2617944/sofiya-85-godishen-mazh-e-ubit-v-zhk-ovcha-kupel-zadarzhan-e-sinat-mu.html", "text": "85-годишен мъж е убит в жк. „Овча купел“. Синът на жертвата е задържан за 72 часа и е привлечен като обвиняем. Това съобщиха от пресцентъра на  МВР . Сигналът за починал мъж в апартамент в жк. „Овча купел“ е подаден на 27 януари около 9.45 часа. Изпратените на място полицейски екипи установили самоличността - 85-годишен, живеещ на адреса. При първоначалния оглед по тялото на възрастния човек са установени следи от насилие. В резултат на предприетите оперативно-издирвателни и процесуално-следствени действия е установено, че извършител на деянието е 68-годишният син на жертвата. Задържан е с полицейска мярка до 24 часа. След доклад на събраните материали в Софийската градска прокуратура мъжът е привлечен като обвиняем. Наложена му е мярка за неотклонение „Задържане под стража“ за срок до 72 часа.", "date": "2019.01.30", "title": "София: 85-годишен мъж е убит в жк. „Овча купел“, задържан е синът му"}
{"url": "http://www.focus-news.net/news/2019/01/30/2617933/ministar-boil-banov-nyama-oprosteni-pari-ot-ministerstvoto-kam-firmi-shte-sadya-vseki-koyto-moga.html", "text": "Няма опростени пари от Министерството към фирми, ще съдя всеки, който мога. Това каза пред журналисти министърът на културата Боил Банов във връзка с твърденията на народния представител от БСП Елена Йончева, че е участвал в корупционни схеми по документацията на проект „Ларгото“, предаде репортер на  Агенция „Фокус“.  Относно излъчения запис, той коментира: „Не мога да кажа, вероятно е монтаж. Аз съм правил десетки оперативки. По този проект сме се мъчили всички, да мотивираме и нашите служители, да се случи, завърши и да се направи. Аз и от това, което ви говоря в момента, да изрежете различни думи, може да направите - не знам, да ме дадете на съд. Рекетират ме с това, че имат записи“, обясни той. „Вероятно аз ще заведа дело. Това са проектаджии. Това са хора, които искат незаконосъобразно да влизат в проекти и когато това не стане, започват да рекетират, шантажират, тормозят, сплашват.  Всичко, което е по закъснения от дни, несвършена работа, за всичко е заведено искове. Ще се консултирам с адвокати ще съдя, който мога, който мога по трасето ще съдя. Това, което мога да кажа, че към мен рекет и сплашване не минава“, заяви Банов.   \r\nДаяна ДЮЛГЕРОВА", "date": "2019.01.30", "title": "Министър Боил Банов: Няма опростени пари от Министерството към фирми, ще съдя всеки, който мога"}
{"url": "http://www.focus-news.net/news/2019/01/30/2617946/kyustendil-ot-nachaloto-na-uchebnata-godina-obshtina-dupnitsa-e-sanktsionirala-30-roditeli-zaradi-neprisastvieto-na-detsa-i-uchenitsi-podlezhashti-na-zadalzhitelno-obrazovanie.html", "text": "От началото на учебната година Община Дупница е санкционирала 30 родители заради неприсъствието на деца и ученици, подлежащи на задължително образование. Това каза пред  Радио „Фокус” – Кюстендил  Христо Апостолов, пресаташе на Община Дупница. Става въпрос за съставени 30 акта за установяване на административно нарушение на родители от община Дупница. Причината е, че същите не са осигурили присъствието на децата си подлежащи на задължително предучилищно или училищно образование. Актовете са в размер от 50 до 150 лева съгласно чл.347 от Закона за предучилищното и училищното образование и се налагат от кмета на Общината. „На санкции съгласно закона подлежат всички родители, които не са записали или не осигуряват редовното присъствие на децата с в образователната система, като за училищата е при 5 отсъствия по неуважителни причини на месец, като се спират и детските надбавки”, каза Христо Апостолов. \r\nВенцеслав ИЛЧЕВ", "date": "2019.01.30", "title": "Кюстендил: От началото на учебната година Община Дупница е санкционирала 30 родители заради неприсъствието на деца и ученици, подлежащи на задължително образование"}
{"url": "http://www.focus-news.net/news/2019/01/30/2617948/pazardzhik-zadarzhan-e-18-godishen-mladezh-za-krazhba-ot-zavedenie-v-grada.html", "text": "Задържан е 18-годишен младеж за кражба от заведение в града. Той е арестуван от служители на сектор „Криминална полиция“ при Районното управление на полицията в Пазарджик, съобщиха от  ОД МВР - Пазарджик . Преди няколко дни крадец проникнал в кафе-аперитив, собственост на 42-годишна жена от областния град. От там била извършена кражба на близо 300 лева оборотни средства и преносим компютър. На местопроизшествието бил извършен оглед, а с работата по случая се заели криминалистите от полицейското управление в областния град. Не след дълго те установили, че автор на посегателството е 18-годишен младеж от Батак. Младежът е задържан в ареста, а спрямо него се води полицейско производство.", "date": "2019.01.30", "title": "Пазарджик: Задържан е 18-годишен младеж за кражба от заведение в града"}
{"url": "http://www.focus-news.net/news/2019/01/30/2617945/nachalnikat-na-dnsk-arh-ivan-nestorov-direktsiyata-za-natsionalen-stroitelen-kontrol-shte-izvarshi-proverki-za-stroitelstvoto-na-plazha-koral.html", "text": "Задължително Дирекцията за национален строителен контрол ще извърши проверки за строителството на плажа „Корал“. Към този момент не мога да коментирам решението на Върховния административен съд за отменената забрана за строителство. Това коментира при посещението си във Варна началникът на ДНСК арх. Иван Несторов, предаде репортер на  Радио „Фокус“ – Варна . Арх. Несторов припомни, че Законът за устройство на Черноморското крайбрежие е влязъл в сила през 2008 година, а всички актове са издадени преди това. „Това е достатъчно основание за решението на съда, по простата причина, че нито един закон не влиза в сила със старо действие от година или четири назад. Това е само един от мотивите, нямам право и желание да дискутирам решение на Съда“, уточни арх. Несторов. \r\nДиана СТОЕВА", "date": "2019.01.30", "title": "Началникът на ДНСК арх. Иван Несторов: Дирекцията за национален строителен контрол ще извърши проверки за строителството на плажа „Корал“"}
{"url": "http://www.focus-news.net/news/2019/01/30/2617951/sport-tomova-zapochna-s-pobeda-v-avstraliya.html", "text": "Виктория Томова се класира за втория кръг на турнира в Ланкестън (Австралия), с награден фонд 60 хиляди долара. Първата ракета на България победи със 7:5, 3:6, 6:2 представителката на домакините Белинда Уулкок за 1 час и 57 минути игра. \r\nВъв втория кръг българката ще играе срещу 21-годишната Надя Подороска от Аржентина. \r\nЗа победата си Томова заработи 8 точки за ранглистата на Женската тенис асоциация. \r\nВенцислав ДРАГОМАНОВ", "date": "2019.01.30", "title": "Спорт: Toмова започна с победа в Австралия"}
{"url": "http://www.focus-news.net/news/2019/01/30/2617950/ministar-ekaterina-zaharieva-balgarskoto-pravitelstvo-odobri-plan-za-vazmozhnite-varianti-za-izlizane-na-velikobritaniya-ot-es.html", "text": "Българското правителство одобри план за възможните варианти за излизане на Великобритания от ЕС. Това каза пред журналисти министърът на външните работи и заместник министър-председател по правосъдната реформа Екатерина Захариева, предаде репортер на  Агенция „Фокус“ . „Всички държави членки работим по това да има сделка за Брекзит, но така или иначе трябва да бъдем готови и за вариант без сделка. Днес българското правителство одобри решение на Министерски съвет в план в две части-едното е за прилагане на споразумението за напускане, а другото напускане на Великобритания без сделка. Целта е се опитаме да минимализираме, до колкото е възможно негативните последици, които ще има във всяка една от сферите“, посочи тя. „По отношение на гражданите на ЕС и българските граждани, поеха ангажимент, тези, които живеят на територията на Великобритания до 29 март тази година да запазят правата си, които ползват. Днес българското правителство пое ангажимент към гражданите на Великобритания, около 7 000 души, които живеят на територията на България да имат наистина лесна и проста процедура за регистрация, да мога да продължат да живеят и да се чувстват добре тук“, обясни министър Захариева.  \r\nДаяна ДЮЛГЕРОВА", "date": "2019.01.30", "title": "Министър Екатерина Захариева: Българското правителство одобри план за възможните варианти за излизане на Великобритания от ЕС"}
{"url": "http://www.focus-news.net/news/2019/01/30/2617936/manoil-manev-gerb-elena-yoncheva-otdavna-ne-e-zhurnalist-a-politik-poshtenskata-kutiya-raznasya-edni-neshta-belkim-nyakoy-zabravi-za-ofshorkite-i-ktb.html", "text": "Елена Йончева отдавна не е журналист, а политик  - „пощенската кутия“ разнася едни неща, белким някой забрави за офшорките и КТБ. Това каза народният представител от ПГ на ГЕРБ Маноил Манев във връзка с разследването на говорителя на БСП Елена Йончева за корупционни схеми при строителството на \"Ларгото\", предаде репортер на  Агенция „Фокус“ . Манев посочи, че Йончева не е журналист, още от когато се е грижела за предизборната кампания на президента Радев. „Не чете вестници. Преди 10 месеца, 24 часа, три листа мисля, че е статията, и така не ги четем тези неща, че министерството съди тези хора, че иска да си вземе парите. Че няма такова нещо за пазарлъци, но важното е „пощенската кутия“ да разнася и да размята едни неща, пък белким някой забрави, че става въпрос за едни офшорки и за КТБ, и за Елена Йончева, която е усвоявала пари от там“, допълни още Манев. „Всички тези обвинения, които са повдигнати от българската прокуратура, за които й е взета мярка\", каза той. Депутатът от ГЕРБ допълни, че не е случайно да повдигнеш обвинения с обвинителен акт и да вземеш мярка. \"Трябваше все пак да се намери някакъв вариант да прехвърлим нещата от болната глава на здравата\", коментира още той. По думите му поредният резултат е фалшива новина. \"Помните ли Хасково, страшни неща, страшни разкрития, страшни обвинения, нищо в прокуратурата, никъде, никакъв сигнал, никакво развитие. Помните ли страшните разкрития за оградата. Фалшиви снимки, ходене по телевизии, размахване на тези снимки и накрая нищо. Нищо не е вярно. След това искания за магистрали, разкрития за магистрали. Накрая какво – едно писмо. Искаме да вземем едни проби, но как и от кого с какви неща, не знаем. Най-накрая днес някакви стотици хиляди левове. Министърът щял да ги отклонява, да ги опрощава и т. н. 2017 г. министерството е завело дело по тия пари. В момента има дела“ каза още Манев.  \r\nДеница КИТАНОВА", "date": "2019.01.30", "title": "Маноил Манев, ГЕРБ: Елена Йончева отдавна не е журналист, а политик  - „пощенската кутия“ разнася едни неща, белким някой забрави за офшорките и КТБ"}
{"url": "http://www.focus-news.net/news/2019/01/30/2617941/ministar-boil-banov-tazi-gavra-i-insinuatsiya-ne-ya-priemam-i-se-protivopostavyam-s-vsichki-vazmozhni-merki-koito-mi-dava-zakonat.html", "text": "Тази гавра, тази инсинуация не я приемам и се противопоставям с всички възможни мерки, които ми дава законът. Това каза на брифинг в МС министърът на културата Боил Банов във връзка с твърденията на народния представител от БСП Елена Йончева, че е участвал в корупционни схеми по документацията на проект „Ларгото“, предаде репортер на  Агенция „Фокус“ . „Не съм разписал оставка, но сега ако трябва ще я разпиша. Премиерът ще прецени, коалиционното правителство ще прецени. Аз не съм се родил министър. Аз съм се учил цял живот да бъде режисьор, имам някакъв морал и задачи, които следвам. Работя в рамките на моето разбиране за обществено благо. Ако подам тази оставка, то ще е не защото имам чувство за вина, напротив, така се прави“, изтъкна той. „Оставка, винаги, когато министър-председателят реши, само че тази инсинуация, тази гавра или по-скоро опит за гавра, не я приемам, противопоставям й се твърдо със всички възможни мерки, които ми дава законът“, изтъкна Банов. \r\nДаяна ДЮЛГЕРОВА", "date": "2019.01.30", "title": "Министър Боил Банов: Тази гавра и инсинуация не я приемам и се противопоставям с всички възможни мерки, които ми дава законът"}
{"url": "http://www.focus-news.net/news/2019/01/30/2617952/kyustendil-obshtinata-i-oblastnata-direktsiya-na-mvr-otchetoha-uspeshno-izpalnenie-na-proekt-za-obnovyavane-na-administrativnata-sgrada-na-politsiyata-v-grada.html", "text": "Общината и Областна дирекция на МВР отчетоха успешно изпълнение на проект за обновяване на административната сграда на полицията в града, предаде репортер на  Радио „Фокус” – Кюстендил . Извършените дейности по проекта бяха представени от зам.-кмета на Община Кюстендил с ресор „Социални дейности и проекти” Радмила Рангелова. На срещата присъства и Георги Кръстилов, представител на Областна дирекция на МВР – Кюстендил. В залата на Общината се проведе заключителната пресконференция по проекта „Обновяване на административната сграда на Областна дирекция на МВР”. На събитието присъстваха и зам.-кметовете на Община Кюстендил Светослав Василев и Росица Плачкова. „Този проект е един от седемте проекта в одобрената Инвестиционна програма на Община Кюстендил. Към днешна дата ние имаме договорени шест проекта. Отчетените проекти са два, а това е третият който отчитаме”, каза Радмила Рангелова. Общата стойност на проекта е 1 175 079 лева. Собственият принос към проекта, заплатен от страна на Областна дирекция на МВР – Кюстендил е в размер на 12 840 лева. „Тази сума покрива дейности които са задължителни за реализиране на проекта, съгласно насоките за кандидатстване, но не са допустими за финансиране от същите насоки”, каза Радмила Рангелова. Сред изпълнените дейности са конструктивно възстановяване и усилване на сградата, дейности по външни сградни ограждащи елементи, подмяна на дограма, топлинно изолиране, основен ремонт на електрическата инсталация, енергоспестяващо осветление, както и основен ремонт на отоплителната инсталация. \r\nВенцеслав ИЛЧЕВ", "date": "2019.01.30", "title": "Кюстендил: Общината и Областната дирекция на МВР отчетоха успешно изпълнение на проект за обновяване на административната сграда на полицията в града"}
{"url": "http://www.focus-news.net/news/2019/01/30/2617953/plovdiv-apelativniyat-sad-potvardi-prisadata-na-bivsh-kmet-na-haskovo-osaden-za-izdavane-na-zapoved-za-premahvaneto-na-sgrada-obyavena-za-pametnik-na-kulturata.html", "text": "Апелативният съд потвърди присъдата на бивш кмет на Хасково, осъден за издаване на заповед за премахването на сграда, обявена за паметник на културата. Това съобщиха от пресцентъра на  Съдебната палата в Пловдив .  \r\nПловдивският апелативен съд потвърди изцяло присъдата на бившия кмет на Хасково Г. И. Той е осъден на 16 ноември 2017 г. от Окръжен съд – Хасково на 2 години условно с 3 години изпитателен срок, глоба от 3 000 лева и лишаване от право да заема държавна или обществена длъжност, свързана с ръководство, контрол или стопанисване на публично имущество за срок от 3 години. \r\nГ. И. е признат за виновен в това, че в качеството му на кмет на Община Хасково противозаконно е издал Заповед № 514 от 14.05.2015 година с която е наредил да бъде премахната сградата на хасковския затвор, построена през 1892 година. Постройката е обявена за паметник на културата с историческо значение, със статут на историческа недвижима културна ценност, категория „Национално значение”, включена в Списък на историческите паметници в Хасковски окръг. \r\nРешението на Апелативния съд не е окончателно. То подлежи на протест и обжалване пред Върховния касационен съд в 15-дневен срок от съобщаването му на страните.", "date": "2019.01.30", "title": "Пловдив: Апелативният съд потвърди присъдата на бивш кмет на Хасково, осъден за издаване на заповед за премахването на сграда, обявена за паметник на културата"}
{"url": "http://www.focus-news.net/news/2019/01/30/2617954/api-dvizhenieto-se-osashtestvyava-v-edna-lenta-po-pat--82-samokov-sofiya-pri-km-78-poradi-aktiviziran-svlachishten-protses.html", "text": "Движението се осъществява в една лента по път II-82 Самоков - София при км 78 поради активизиран свлачищен процес. Това съобщиха от пресцентъра на  Агенция „Пътна инфраструктура“ .", "date": "2019.01.30", "title": "АПИ: Движението се осъществява в една лента по път II-82 Самоков - София при км 78 поради активизиран свлачищен процес"}
{"url": "http://www.focus-news.net/news/2019/01/30/2617943/toma-bikov-gerb-prokuraturata-se-sezira-barzo-a-se-govoreshe-che-go-pravi-samo-za-bsp.html", "text": "Прокуратурата се сезира бързо, а иначе се говореше, че само за БСП било. Това каза народният представител от ПГ на ГЕРБ Тома Биков във връзка с разследването на говорителя на БСП Елена Йончева за корупционни схеми при строителството на \"Ларгото\", предаде репортер на  Агенция „Фокус“ . „Има си прокуратура. Току-що разбрахме, че има разследване. Вижте колко бързо прокуратурата се самосезира. Нали това се говореше, че само за БСП било. Ето за всеки. Прокуратурата да провери, има си органи за тази работа, които проверяват. Ние се доверяваме на институциите“, каза още Биков и поясни, че това, което БСП са направили е „фалшива новина“. По думите му се е видяло какви са действията на министъра на културата. „Вижда се с какви долнопробни средства работят, с какви записванията на телефон. Намерете този човек, да го питате него, защото го е страх да излезе с лицето си. Да излезе и да говори той до Йончева – двамата да бъдат“, допълни още Биков.  \r\nДеница КИТАНОВА", "date": "2019.01.30", "title": "Тома Биков, ГЕРБ: Прокуратурата се сезира бързо, а се говореше, че го прави само за БСП"}
{"url": "http://www.focus-news.net/news/2019/01/30/2617940/toma-bikov-gerb-elena-yoncheva-e-upotrebyavana-ot-bsp-za-tselite-na-chernata-kampaniya-sreshtu-nas.html", "text": "Елена Йончева е употребявана от БСП за целите на черната кампания срещу нас. Това каза народният представител от ПГ на ГЕРБ Тома Биков във връзка с разследването на говорителя на БСП Елена Йончева за корупционни схеми при строителството на \"Ларгото\", предаде репортер на  Агенция „Фокус“   „Бих призовал всички вас като журналисти да спрете да наричате г-жа Йончева разследващ журналист. Това преди време се наричаше долнопробно доносничество с фалшива информация“, заяви Биков. По думите му долнопробно доносничество е, когато подаваш в случая на обществеността, а не на органите на реда  и когато целиш да опетниш политическия опонент с неполитически средства. „Това прави г-жа Йончева. Ние оттук нататък не се занимаваме с нейните „разследвания“. Очевидно тя е получател на информация от определени заинтересовани среди. Единственото, което прави е да бъде употребявана от БСП за целите на черната кампания ,която се води в момента срещу нас. Точно затова ние стоим зад министър Банов и не се съобразяваме с тези велики нейни разкрития и призоваваме журналистите да си пазят професията. Това понятие, заради такива хора като г-жа Йончева девалвира в момента. Да ви попитам вас откога г-жа Йончева е разследващ журналист“, каза още Тома Биков. Той посочи, че тя от 2017 г. е разследващ журналист, когато е започнала да се занимава с политика. Биков попита кога Йончева се е интересувала от корупцията във всички години, в които е била журналист. „Тя се интересуваше от международна тематика. Тя кога разбра, че в България има нередности? Когато се върна от чужбина ли? Това прави г-жа Йончева две години и си лепи етикета разследващ журналист“, каза Биков. По думите му от това ще страдат най-вече разследващите журналисти.  \r\n Деница КИТАНОВА", "date": "2019.01.30", "title": "Тома Биков, ГЕРБ: Елена Йончева е употребявана от БСП за целите на черната кампания срещу нас"}
{"url": "http://www.focus-news.net/news/2019/01/30/2617947/prokuror-rumyana-arnaudova-oshte-dnes-shte-zapochnat-razpiti-na-hora-koito-imat-otnoshenie-kam-sluchaya-s-largoto.html", "text": "Главният прокурор се самосезира и разпореди незабавно извършване на проверка по твърденията за злоупотреби на министър Боил Банов при строителството на \"Ларгото\". Това каза пред журналисти говорителят на главния прокурор Румяна Арнаудова във връзка с изнесените от Елена Йончева данни, предаде репортер на  Агенция „Фокус“ . „Данните, които бяха представени от г-жа Йончева, сочат за евентуално извършено престъпление по служба или безстопанственост, окачествени от народния представител като корупционни прояви от тогавашния зам.-министър, сегашен министър на културата Боил Банов“, заяви Румяна Арнаудова. \r\n„Това, което ще бъде предприето в рамките още на днешния ден, е Специализираната прокуратура да изземе цялата документация, която е относима към казуса за изграждането и евентуалните ремонтни дейности по „Ларгото“. Ще започнат още днес разпити на хора, които имат отношение към случая и които са запознати с фактите по изграждането на този обект, както и с последяващите действия на самото министерство, представени от г-жа Йончева като „опрощаване на неустойка в размер на 700 хил. лв.“, подчерта говорителят на главния прокурор, като отбеляза, че към настоящия момент все още сигнал не е постъпил в прокуратурата от Елена Йончева. \r\n„Очакваме записа, за който тя самата съобщи, че ще бъде представен в пълния си вариант на прокуратурата. По правило, тези записи биха могли да се използват, като годно доказателствено средство, но тъй като не са създадени в условията на специални разузнавателни средства, начина, по който ние бихме могли да го приобщим, като доказателство е назначаване на експертиза“, каза Арнаудова и поясни, че ако дойде този запис ще се направи и експертиза. \r\n„Тази експертиза първо ще установи какви са думите, които са използвани и разбира се, от кого в случай, че имаме сравнителен материал на глас. Т.е. тази експертиза ще установи и съдържанието и авторството на направените изявления в рамките на този разговор, за който чухме. Това, което на нас ни е известно и от публични  източници е, че дружеството, което е окачествявало строителството е дружество по Закона за задълженията и договорите, така че всички онези дружества, които са били част от този консорциум ще бъдат поканени за да дадат сведения за това кой в каква част и по какъв начин е участвал в строителството“, посочи още говорителят на главния прокурор и подчерта, че в момента няма никаква информация в прокуратурата по казуса, защото главният прокурор се сезира преди около 1 час. \r\nПо думите й на първото място ще бъде посетено от прокурорите от специализираната прокуратура Министерството на културата. „Още в рамките на днешния ден те ще отидат там, ще се изземе цялата документация и по нея ние ще установим и първоначалния процес по сключване на договори и поседяващите действия на самото министерство по приемане на изпълнението на този договор и тези твърдения, за които сме сезирани за опрощаване на неустойки“, каза още тя. \r\nИрина ИВАНОВА", "date": "2019.01.30", "title": "Прокурор Румяна Арнаудова: Още днес ще започнат разпити на хора, които имат отношение към случая с \"Ларгото\""}
{"url": "http://www.focus-news.net/news/2019/01/30/2617958/ognyan-zlatev-ek-pravitelstvoto-postavi-yasni-i-konkretni-vaprosi-na-ek-pri-eventualen-losh-stsenariy-za-izlizane-na-velikobritaniya-ot-es.html", "text": "Правителството постави ясни и конкретни въпроси на ЕК при евентуален лош сценарий за излизане на Великобритания от ЕС. Това каза пред журналисти ръководителят на Представителството на Европейската комисия в България Огнян Златев, предаде репортер на  Агенция „Фокус“ . „Благодаря на правителството за бързата реакция. Целта на работната среща беше да се запознаят правителствата на държавите членки относно това, какво се прави на ниво ЕС, свързано с подготовката за лошия сценарии, напускането на Великобритания без договор“, посочи той. Според него е много важно да се чуят конкретните тревоги на всяка една държава членка. „Правителството постави конкретни и ясни въпроси“, подчерта Златев.   \r\nНа журналистически въпрос, при евентуален негативен сценарий за излизане на Великобритания от ЕС стои ли вариант за въвеждане на визов режим, министър Екатерина Захариева коментира: „Това е една от процедурите, които комисията приключи като изменения на законодателството при краткосрочен престой. При реципрочност от страна на Великобритания ще се приложи тогава, когато великобританските граждани, които пътуват  на територията на ЕС, до 90 дни ще пътуват безвизово. Това не се отнася за дългосрочния престой. Това е и разликата за напускането на Великобритания със сделка или не“. \r\nДаяна ДЮЛГЕРОВА", "date": "2019.01.30", "title": "Огнян Златев, ЕК: Правителството постави ясни и конкретни въпроси на ЕК при евентуален лош сценарий за излизане на Великобритания от ЕС"}
{"url": "http://www.focus-news.net/news/2019/01/30/2617957/veliko-tarnovo-ochakva-se-pokachvane-na-nivoto-na-reka-yantra-prez-sledvashtite-dni.html", "text": "Леко покачване на нивото на река Янтра се очаква през следващите три дни. Днес нивото на реката в кв. „Чолаковци“ във Велико Търново се е понижило с 5 см. Това съобщиха за  Радио „Фокус“ – Велико Търново  от Хидрометеорологичната обсерватория в града. Тази сутрин са измерени 129 см, при критични стойности 650 см. С 11 см е спаднало нивото на века Янтра при село Каранци в община Полски Тръмбеш. Измереното ниво тази сутрин е 114 см, при критични стойности 500 см. С 5 см се е понижила река Джулюница при лясковското село Джулюница. Нивото ѝ е 104 см. Голяма река при Стражица е 70 см. Понижението е с 1 см. \r\nПрогнозираните водни количества за 31 януари и 01 февруари ще бъдат около средномногогодишните стойности. През следващите три дни речните нива във водосбора ще бъдат без съществени изменения, като на 31 януари и 01 февруари, в резултат на валежи са възможни краткотрайни повишения на речните нива във водосбора. Водните количества ще бъдат под праговете за внимание. \r\nНадежда КРЪСТЕВА", "date": "2019.01.30", "title": "Велико Търново: Очаква се покачване на нивото на река Янтра през следващите дни"}
{"url": "http://www.focus-news.net/news/2019/01/30/2617955/kiriyakos-mitsotakis-nova-demokratsiya-tsipras-razdelya-gartsite.html", "text": "Председателят на основната опозиционна партия в Гърция – Кириякос Мицотакис от „Нова демокрация“, критикува министър-председателя Алексис Ципрас за изявлението му за протестиращите срещу Преспанското споразумение, съобщава електронното издание на атинския ежедневник  Kathimerini . \r\nОт редакцията припомнят, че в разговор с държавния глава на Франция Еманюел Макрон в Никозия Ципрас определи демонстрантите като „крайнодесни популисти“. \r\n„Ципрас отново обиди гръцкия народ. Той описа не само като крайнодесни привърженици, но и като безумни [хора] онези, които се противопоставят на споразумението от Преспа. Той се държеше толкова нахално и безотговорно пред чуждестранни лидери”, коментира Мицотакис. \r\n„Въпреки това той нямаше какво да каже за [министър-председателя на Македония Зоран] Заев, който продължава да нарича Скопие „Македония\", допълни лидерът на „Нова демокрация“.  \r\nСлед като обвини Ципрас в разделянето на гръцкия народ, Мицотакис добави: „Гърците ще останат единни, горди и достойни. И те скоро ще дадат на Ципрас отговора, който той заслужава“. Тереза Герова", "date": "2019.01.30", "title": "Кириякос Мицотакис, „Нова демокрация“: Ципрас разделя гърците"}
{"url": "http://www.focus-news.net/news/2019/01/30/2617949/obshto-104-voennosluzheshti-okazvaha-pomosht-na-naselenieto-v-oblast-smolyan.html", "text": "В продължение на 6 дни модулно формирование от 101-ви Алпийски полк на Сухопътните войски оказва помощ на населението за справяне с кризисната ситуация в Смолянска област. Това съобщиха от пресцентъра на  Министерство на отбраната . В действията взеха участие 104 военнослужещи и специализирана техника с висока проходимост, които пробиха непроходими пътища, премахнаха паднали дървета на пътното платно и почистиха 270 км от републиканската пътна мрежа на проходите Смолян – Пампорово и Смолян – Превала – с. Стойките. Бяха извлечени 15 закъсали леки, товарни автомобили и бусове. \r\nВоеннослужещите доставиха гориво, хранителни продукти и лекарства за населението в с. Мугла, област Смолян. \r\nУчастието на модула за действия при тежки зимни условия приключи на 29 януари в 18.00 ч.", "date": "2019.01.30", "title": "Общо 104 военнослужещи оказваха помощ на населението в област Смолян"}
{"url": "http://www.focus-news.net/news/2019/01/30/2617961/yambol-zapochna-priemat-na-zayavki-za-uchastie-v-praznichniya-bazar-kukerlandiya-2019-i-za-bazara-na-martenitsi.html", "text": "Започна приемът на заявки за участие в Празничния базар „Кукерландия 2019“. Това съобщиха от пресцентъра на  Общинат Ямбол . Търговци и занаятчии отново ще бъдат пъстра част от четиридневното събитие в периода 28 февруари – 3 март (включително). Базарът ще покрие цялата територия на фестивала – от пл. Освобождение“ около Безистена, по ул. „Цар Освободител“ и по алеите на Градския парк, превърнат в „Кукерград“. Разполагането на участниците ще бъде по утвърдена от главния архитект на Общината схема с обозначени места за занаятчии, търговци на сувенири и промишлени стоки, сладкарски изделия, зони за скари и продажба на напитки. \r\nЗаявления се подават от 30 януари до 27 февруари в Центъра за услуги и информация в община Ямбол, както и по електронен път на yambol@yambol.bg или чрез лицензиран пощенски оператор. Определянето на местата ще се извършва по реда на подадените заявления и заплатена такса по банков път. Разрешенията за участие могат да бъдат получени от Центъра за услуги и информация от 20 февруари нататък. Подробна информация желаещите да се включат в Празничния базар „Кукерландия 2019“ могат да получат от публикуваната заповед на интернет страницата на община Ямбол www.yambol.bg , в рубриката „Актуално“. \r\nОт 29 януари стартира приемът на заявки за участие и в традиционния Мартенски базар. Производители и търговци на мартеници могат да се разполагат в районите на пл. „Освобождение“, улиците „Търговска“ и „Джон Атанасов“, на пл. „Боровец“, както и в жилищните комплекси „Георги Бенковски“ и „Златен рог“, като конкретните зони за описани в утвърдена от главния архитект схема. Базарът на мартеници ще бъде в дните от 19 февруари до 1 март (включително). Желаещите да се включат физически и юридически лица следва да подадат заявление по образец за издаване на Разрешение на преместваемо съоръжение на 7 и 8 февруари в Центъра за услуги и информация. Таксата за участие се заплаща при подаването на заявлението. Разрешенията ще се получават от 14 февруари. Допълнителна информация за таксите и реда за участие в мартенския базар са публикувани на   в рубриката „Актуално“.", "date": "2019.01.30", "title": "Ямбол: Започна приемът на заявки за участие в Празничния базар „Кукерландия 2019“ и за базара на мартеници"}
{"url": "http://www.focus-news.net/news/2019/01/30/2617960/smolyan-s-ednominutno-malchanie-v-pamet-na-d-r-monka-todorova-zapochna-zasedanieto-na-obshtinskiya-savet.html", "text": "С едноминутно мълчание в памет на д-р Монка Тодорова започна заседанието на Общински съвет – Смолян, предаде репортер на  Радио „Фокус“ – Смолян . Д-р Тодорова почина вчера след кратко боледуване, а днес в храма „Св. Висарион Смоленски“ е поклонението през нея. Тя е била два мандата общински съветник от СДС в местния парламент на Смолян. \r\nПо професия тя е педиатър и хематолог. Започнала е кариерата си като участъков педиатър през 1982 г., след това като ординатор в Детско отделение. От 2000 до 2010 г. ръководи Районния център по здравеопазване. По-късно се връща към лечебната практика в педиатричното отделение. От 2011 г. е и детски лекар на кабинет. От 2014 г. е управител на Диагностично-консултативен център към МБАЛ „Д-р Братан Шукеров“, работила е и в Детското отделение на болницата. \r\nНели ГЕРГЬОВСКА", "date": "2019.01.30", "title": "Смолян: С едноминутно мълчание в памет на д-р Монка Тодорова започна заседанието на Общинския съвет"}
{"url": "http://www.focus-news.net/news/2019/01/30/2617962/parlamentat-uredi-na-parvo-chetene-podgotovkata-organizatsiyata-i-provezhdaneto-na-prebroyavaneto-na-naselenieto-i-zhilishtniya-fond-prez-2021-g.html", "text": "Парламентът прие на първо четене промени в Закона за преброяване на населението и жилищния фонд в Република България през 2021 г., предаде репортер на  Агенция „Фокус“.  Законът урежда подготовката, организацията и провеждането на преброяването на населението и жилищния фонд в Република България през 2021 г.За лицата ще се събират следните данни:  собствено, бащино и фамилно име;  ЕГН, личен номер на чужденец  за чужденците,  личен номер на гражданин на Европейския съюз;  дата на раждане;  пол;  връзки между членовете на домакинството и семейството;  постоянен адрес и настоящ адрес;  гражданство;  статут; държава и място на раждане;  семейно положение; брой живородени деца; степен на завършено образование;  грамотност;   участие в образование; етническа група;  вероизповедание;  майчин език; трудов статус;  професия/длъжност;  име на предприятието/организацията и икономическа дейност на юридическата единица;  местоположение на работата или учебното заведение;  вид на транспорта, използван за пътуване до местоработата или учебното заведение;  вътрешна и външна миграция на лицата и степен на трайно намалена работоспособност или степен на увреждане. Преброяването на населението и жилищният фонд е най-мащабното изчерпателно статистическо изследване и един от основните източници за събиране на данни за броя и характеристиките на населението и жилищния фонд в страната. \r\nДеница КИТАНОВА", "date": "2019.01.30", "title": "Парламентът уреди на първо четене подготовката, организацията и провеждането на преброяването на населението и жилищния фонд през 2021 г."}
{"url": "http://www.focus-news.net/news/2019/01/30/2617959/veliko-tarnovo-s-voenen-ritual-v-grada-byaha-otbelyazani-165-godini-ot-rozhdenieto-na-stefan-stambolov.html", "text": "С военен ритуал в града бяха отбелязани 165 години от рождението на Стефан Стамболов, предаде репортер на  Радио „Фокус“ – Велико Търново . Паметта на българския държавник беше почетена пред паметника му, намиращ се в началото на Самоводската чаршия. \r\nЛитературно-музикалната композиция „Стефан Стамболов – революционер, поет, държавник“ бе изпълнена от учениците Десислава Димитрова, Мирослава Дончева и Бирджан Яначков от Старопрестолна гимназия по икономика. „Стефан Стамболов – бележит държавник, революционер, политик, поет, журналист. Роден на 30 януари 1854 година в Търново. Учи в родния си град, а по-късно в Одеската семинария. Баща му е съзаклятник от Велчовата завера. Самият Стамболов расте в обкръжението на революционери като Христо Иванов – Книговезецът, Отец Матей Преображенски, Христо Караминков – Бунето. Стефан Стамболов живя в изключително сложно историческо време. Извървял сгромолясването на две въстания – Старозагорското и Априлското. Апостол на Търновския революционен окръг и поел изключителната мисия да замести увисналия вече на въжето Левски. Дълго време най-близък приятел на Ботев. Организатор на българското опълчение. Един от основатели на комитетите „Единство“. Активно участвал в подготовката на Кресненско-Разложкото въстание. Воден винаги от убеждението „Не трябва да се освобождава никой народ. Народите трябва да се освободят сами или да загинат“. С една дума хъш, напълнил до край съдържанието на тази дума, както с дързост и непокорство, така и с поетичната чувствителност на младостта си. С една дума – българин, с доказана готовност за всяка жертва в името на народните правдини, обичащ не себе си в България, а преди всичко България в себе си“, припомниха учениците. \r\nСлово за големия български държавник поизнесе директорът на Регионалната библиотека „Петко Р. Славейков“ Иван Александров. „Стефан Стамболов е политическа фигура от новата ни история, в която истинските постижения преобладават над илюзията, романтиката и надеждата. Този човек има много лица – революционер, поет, публицист, политик. Този мъж има две сърца – любящо и мразещо. Такъв е диапазонът на чувствата към него през изтеклото време – от пълно признание и поклонение на почитателите до дълбока омраза и проклятие на враговете му. Днес го подреждаме в пантеона на героите“, подчерта в словото си Иван Александров. \r\nСвещеноиконом Славчо Иванов отслужи заупокойна служба. С военен ритуал обществеността положи венци и цветя в знак на признателност. Присъстваха областният управител проф. Любомира Попова, зам.-кметовете на Община Велико Търново проф. Георги Камарашев и Ганчо Карабаджаков, ректорът на Великотърновския университет „Св. св. Кирил и Методи“ проф. Христо Бонджолов, началникът на НВУ „Васил Левски“, бриг. ген. Пламен Богданов, общински съветници и общественици. \r\nНадежда КРЪСТЕВА", "date": "2019.01.30", "title": "Велико Търново: С военен ритуал в града бяха отбелязани 165 години от рождението на Стефан Стамболов"}
{"url": "http://www.focus-news.net/news/2019/01/30/2617963/blagoevgrad-normalno-se-izvarshva-preminavaneto-prez-granichnite-punktove-na-teritoriyata-na-oblastta.html", "text": "Нормално се извършва преминаването през граничните пунктове на територията на областта. Това съобщиха за  Радио „Фокус“ – Пирин  от Главна дирекция „Гранична полиция“. Трафикът се извършва нормално на граничните пунктове с Гърция – „Кулата“ и „Илинден“, както и с Македония – „Станке Лисичково“ и „Златарево“. \r\nЛивия НИНОВА", "date": "2019.01.30", "title": "Благоевград: Нормално се извършва преминаването през граничните пунктове на територията на областта"}
{"url": "http://www.focus-news.net/news/2019/01/30/2617966/inzh-rositsa-plachkova-obshtina-kyustendil-obshtinata-shte-prodalzhi-da-prevrashta-tsentralnata-gradska-chast-v-dobro-myasto-za-obitavane-i-sredishte-za-turizam.html", "text": "Общината ще продължи да превръща централната градска част в добро място за обитаване и средище за туризъм. Това каза пред журналисти зам.-кметът на Община Кюстендил с ресор „Инвестиционна политика” инж. Росица Плачкова, предаде репортер на  Радио „Фокус” – Кюстендил . Според зам.-кмета инвестиционните проекти са записани в списъка за капиталови разходи. „Целта ни е централната градска част, както до сега през годините положихме усилия и по различни програми постигнахме доста в благоустрояването на града, да продължим в тази посока. Да направим центъра в едно добро място за обитаване и средище за туризъм. Да може това, което постигаме в областта на балнеологията и туризма, да го развием и да имаме една добра градска среда за посрещане на гости”, каза Росица Плачкова. По думите ѝ ще се работи и за благоустрояване на река Банщица в районите, които не са попаднали в обхвата на реализирания вече проект. Според зам.-кмета на Община Кюстендил балнеоложкият център „Свети Иван Рилски” на практика е готов. Единственото затруднение е свързано със съгласуването с институциите. „Планираме да приключим тези дълги кореспонденции и да стигнем до предаване на обекта. Надявам се, че през тази година това да приключи и обектът да бъде въведен в експлоатация”, каза Росица Плачкова. \r\nВенцеслав ИЛЧЕВ", "date": "2019.01.30", "title": "Инж. Росица Плачкова, Община Кюстендил: Общината ще продължи да превръща централната градска част в добро място за обитаване и средище за туризъм"}
{"url": "http://www.focus-news.net/news/2019/01/30/2617965/dimitar-mitev-obshtinski-savet-sliven-byudzhetat-za-2019-g-e-napalno-izpalnim-i-garantira-finansovoto-obezpechavane-na-vsichki-osnovni-deynosti-na-obshtinata.html", "text": "Бюджетът на Общината за тази година ще бъде гласуван на заседание на Общинския съвет на 31 януари, предаде репортер на  Радио „Фокус“ – Сливен . Според председателя на местния парламент Димитър Митев този бюджет е напълно изпълним, не е „надут“ и гарантира финансовото обезпечаване на всички основни дейности на Община Сливен. През тази година Общината възнамерява да реализира приходи от над 92 млн. лева, като собствените приходи са над 35.7 млн. лева. Това е с близо 2 млн. по-малко отколкото през 2018 година. Близо 12 млн. лева Община Сливен възнамерява да получи от местни данъци и такси. От делегирани от държавата дейности заложените приходи са над 57 млн. лева. С 20% са завишени средствата за спорт през тази година. За дейността на читалищата са осигурени 30 000 лв. Увеличени са средствата и за Ансамбъла за народни песни и танци. Бюджетът ще бъде гласуван на заседание на Общински съвет - Сливен на 31 януари. Според заместник-председателя на Съвета от левицата Деян Дечев съветниците от БСП няма да подкрепят основния финансов документ на Общината. \r\nЛюдмила ЙОРГОВА", "date": "2019.01.30", "title": "Димитър Митев, Общински съвет – Сливен: Бюджетът за 2019 г. е напълно изпълним и гарантира финансовото обезпечаване на всички основни дейности на Общината"}
{"url": "http://www.focus-news.net/news/2019/01/30/2617969/haskovo-zhitelite-na-dimitrovgrad-davat-visoki-otsenki-za-udovletvorenieto-si-ot-svoya-zhivot.html", "text": "Жителите на Димитровград дават по-високи оценки за удовлетворението си от своя живот, отколкото българите като цяло: средно 6.1 по десетстепенна скала, в сравнение с 4.9 средно за България. Над 60% от жителите на Димитровград се гордеят със своя град. Това съобщиха от пресцентъра на  Общината . Това показват данните от представително за града проучване, проведено през октомври 2018 г. от компанията за маркетингови изследвания НОЕМА в партньорство с ТРАКИЯ ТЕХ и с подкрепата на Община Димитровград. Проучването е проведено сред 720 жители на града чрез посещения в домовете и онлайн анкета за самостоятелно попълване, качена на сайта на общината. Данните са претеглени по райони на града – Център, Юг и Север-Изток. \r\nПроучването измерва индексите на удовлетвореност на гражданите в пет ключови за качеството на живот области – градска среда, сигурност, лично благополучие, работа и публични услуги. Индексите за всяка област обобщават резултатите на шест до десет под-индекса, измерващи дяловете на удовлетворените по конкретни индикатори, а обобщеният резултат от петте основни индекса съставлява общия индекс на града. \r\nНай-високи обобщени оценки получават областите сигурност и градска среда, съответно с индекси 51 и 47. Сравнително по-ниски стойности получават индексите за работа (43), лично благополучие (40) и публични услуги (37). \r\nПо отношение на конкретните индикатори за удовлетвореност, гражданите на Димитровград дават най-високи оценки за: \r\n- състоянието на семейните си отношения (71%); \r\n- наличието на места в детските градини (67%) и достъпността на подходящи училища за децата (63%); \r\n- от работната си среда (колеги и работни ангажименти – 62%); \r\n- от липсата на сериозни финансови затруднения (61%); \r\n- от ниските равнища на шум (61%); \r\n- от обществените пространства и зелените площи на града (също по 61%). \r\nВ същото време анкетираните смятат, че трябва да се положат усилия по отношение подобряване на възможностите за намиране на добра работа и добра професионална реализация, здравините услуги, ефективността на е-услугите  и достъпността до добри жилища. \r\nПо почти всички показатели, жителите на район Север-Изток (кварталите „Изток“, „Марийно“, „Вулкан“ и Черноконево“) изразяват много по-ниска удовлетвореност, в сравнение с жителите на районите Център („Дружба“, „Димитър Благоев“, „Раковски“, „Каменец“) и Юг („Христо Ботев“, „Славянски“, „Габера“). \r\nДанните от проучването показват, че Димитровград има добри шансове да привлече млади активни хора като нови жители. Младите хора и хората, в чиито домакинства живеят деца, изразяват по-висока удовлетвореност по отношение на наличието на места в детските градини, ниските равнища на шум, социалните си контакти, баланса между работа и свободно време и от живота си като цяло.", "date": "2019.01.30", "title": "Хасково: Жителите на Димитровград дават високи оценки за удовлетворението си от своя живот"}
{"url": "http://www.focus-news.net/news/2019/01/30/2617956/prokuror-rumyana-arnaudova-ochevidno-se-kasae-za-nyakakvo-neizpalnenie-po-sluchaya-s-ministar-banov-sled-kato-ima-neustoyka-fiksirana-po-dannite-na-elena-yoncheva-v-razmer-na-700-hil-lv.html", "text": "Очевидно се касае за някакво неизпълнение по случая с министър Банов, след като има неустойка, фиксирана по данните на Елена Йончева в размер на 700 хил. лв. Това каза пред журналисти говорителят на главния прокурор Румяна Арнаудова във връзка с изнесените от Елена Йончева данни, предаде репортер на  Агенция „Фокус“ . „Вероятно има комуникация, която ние днес ще изземем и ще установим, за да се покажат пътищата от тук нататък“, заяви говорителят на главния прокурор Румяна Арнаудова. \r\nПо думите й не подаването на сигнал е укоримо поведение, но не всяко неподаване на сигнал е инкриминирано, като престъпление от общ характер. „Така нареченото престъпление недоносничество, касае други престъпления, но не и това, за което имаме на лице данни за престъпление по служба и евентуална безстопанственост. Този служител, който си е замълчал, може би, има някакви аргументи, за това свое поведение, а ние ще положим усилия да установим, кое е лицето, което е направило записа и ще вземем всички мерки на сигурност, ако той все още се притеснява за здравето и положението си в обществото. Ще бъдат снети всички обяснения от всички лица, до които достигнем и които желаят да съдействат на Прокуратурата, за да разкрием тази афера“, подчерта Румяна Арнаудова, като заяви, че още днес Специализираната прокуратура ще посети министър Боил Банов и той ще бъде първият разпитан. „На практика писмото, с което се изисква информация, вече е готово и ще бъде предявено за изпълнение на самия него. Разпознаваме и други гласове, за това и към тези хора ще подходи прокуратурата внимателно и отговорно, като ги поканим да дадат обяснение. Законният срок, в който трябва да дадат обяснение е 2 месеца, но може да се удължи с 1 месец. Уверявам ви, когато става въпрос за действащ министър, прокуратурата не чака да изтекат сроковете, а действа незабавно“, категорично отбеляза говорителя на главния прокурор и подчерта, че ако се окаже, че тези факти и събрани данни, които са иззети от прокуратурата са верни и се докажат с подкрепени доказателства, при повдигнато обвинение може да се поиска отстраняване от длъжност на министъра на културата. „Ако до тогава лицето все още изпълнява длъжността министър на културата, нямайте съмнение, че специализираната прокуратура ще го поиска“, каза още тя. \r\nИрина ИВАНОВА", "date": "2019.01.30", "title": "Прокурор Румяна Арнаудова: Очевидно се касае за някакво неизпълнение по случая с министър Банов, след като има неустойка, фиксирана по данните на Елена Йончева в размер на 700 хил. лв."}
{"url": "http://www.focus-news.net/news/2019/01/30/2617970/kathimerini-atina-prizovava-za-politicheski-dialog-za-prekratyavane-na-krizata-vav-venetsuela.html", "text": "Гърция призова за „политически диалог\", за да се сложи край на кризата във Венецуела, където лидерът на опозицията Хуан Гуайдо се обяви за президент на страната след масови протести срещу държавния глава на латиноамериканската страна Никола Мадуро, съобщава електронното издание на атинския вестник  Kathimerini . \r\nВ изявление заместник-министърът на външните работи Йоргос Катругалос обяви подкрепата на Гърция за демокрацията във Венецуела и призова за „възстановяване на социалния мир\" с помощта на посредничеството на Европейския съюз. \r\n„Не искаме Венецуела да се превърне в Либия в Южна Америка. Искаме да се радваме на демокрация и просперитет, а хората да бъдат обединени и наистина да могат да упражняват демократичните си права в република, която е изключително за тяхна собствена изгода”, подчерта Катроугалос. \r\nПо-рано през деня Мадуро увери, че е готов да седне на масата за преговори с опозицията и  отвори възможността за посредничество от трети страни. \r\nСпоред съобщенията от по-рано тази седмица, Гуайдо е призовал гръцкото правителство да застане на страната на ЕС с цел оказване на натиск върху Мадуро да проведе свободни и честни избори. Латиноамериканският политик не скри притесненията си от решението на Атина да подкрепи Мадуро. Поради тази причина той покани премиера Алексис Ципрас да посети Венецуела, за да види сам каква е ситуацията в страната.  \r\nПълното изявление на гръцкото външно министерство: Гърция е солидарна с народа на Венецуела, подкрепя демокрацията и се стреми към възстановяване на социалния мир в това изключително поляризирано общество, в много поляризираната политическа система. И нашето дългогодишно убеждение е, че единственият метод, чрез който тези различия може да бъдат преодолени, е политически диалог. \r\nОт първия момент ние се стремяхме, единният ЕС, да популяризираме идеята на група държави, включително онези държави от ЕС, които поради исторически причини имат влияние върху региона, да приемат посредническата роля. Инициативи на други страни като Уругвай и Мексико са насочени към същото. Нещо повече, последната намеса на папа Франциск беше в същия дух. \r\nСчитаме, че това е ключов въпрос за ЕС - на първо място да поддържа единна позиция; второ, да не се държим зад инициативите на други велики сили; трето,  пълното зачитане на демокрацията; участието на армията да не бъде допуснато да бъде фактор, който ще формира развитието, тъй като някои страни от опозиционните сили изглежда искат точно това. \r\nПредадох тези позиции, като също така изразих подкрепата си за нейните досегашни усилия, на Върховния представител на Европейския съюз по външните въпроси и политиката на сигурност Федерика Могерини. Също така ще се стремим същите позиции да преобладават в четвъртък и петък в неформалния Съвет на министрите на външните работи на ЕС, именно защото искаме ЕС да бъде водещ поддръжник на мира и да не бъде фактор, който ще влошава или няма да успява да разреши проблемите. \r\nНе искаме Венецуела да стане още една Либия в Южна Америка. Искаме тя да се радва на демокрация и просперитет, а хората да бъдат обединени и наистина да могат да упражняват демократичните си права в република, която е изключително за тяхна собствена изгода. Тереза Герова", "date": "2019.01.30", "title": "Kathimerini: Атина призовава за „политически диалог“ за прекратяване на кризата във Венецуела"}
{"url": "http://www.focus-news.net/news/2019/01/30/2617972/veliko-tarnovo-mazh-e-osaden-na-edna-godina-zatvor-s-3-godishen-izpitatelen-srok-za-izmama-s-fiktivna-prodazhba-na-avtomobil.html", "text": "Районна прокуратура – Велико Търново постигна осъдителна присъда по отношение на мъж, извършил измама с фиктивна продажба на автомобил. Осъден е на една година лишаване от свобода, с изпитателен срок от три години. Това съобщиха от пресцентъра на  Апелативна прокуратура - Велико Търново . Мъжът с инициали К.Д. е признат за виновен за това, че на 15 април 2016 г. в град Велико Търново е възбудил заблуждение у Г. В. от гр. Горна Оряховица, че ще му продаде лек автомобил „Опел Астра“, след като предварително му бъде заплатено, чрез куриерска фирма  капаро в размер на 200 лева, с което му причинил имотна вреда в размер на 200 лева. \r\nК.Д. решил да си набави средства по противозаконен начин - чрез извършване на измами, като публикува фиктивни обяви за продажба на автомобили на атрактивни цени, въпреки, че не е техен собственик, и като иска от кандидат-купувачите заплащане на капаро, чрез куриерски фирми.    \r\nНа 15 април 2016 г. публикувал в интернет сайта обява за продажба на лек автомобил „Опел Астра“, за 2500 лева, снимки на автомобила и телефонен номер за контакт. Сим-картата с този абонатен номер бил закупил „на черно“ (същата била регистрирана на името на М. И., на чието име били регистрирани множество сим-карти). Същия ден пострадалият Г. В. позвънил на посочения в обявата телефонен номер. По време на разговора К.Д. обяснил, че автомобилът се намирал в гр. Ямбол, както и че, ако желаел да го закупи, трябвало да му изпрати капаро в размер на 200 лева, чрез куриерска фирма. Пострадалият решил, че ще закупи автомобила и  превел поисканата сума, като се уговорили на следващия ден, да се срещнат  в гр. Ямбол. Според уговорката, пострадалият пристигнал в гр. Ямбол,  за да купи колата, но продавача не се появил.  \r\nПрисъдата подлежи на обжалване пред окръжен съд – Велико Търново.", "date": "2019.01.30", "title": "Велико Търново: Мъж е осъден на една година затвор с 3-годишен изпитателен срок за измама с фиктивна продажба на автомобил"}
{"url": "http://www.focus-news.net/news/2019/01/30/2617973/stara-zagora-nezakonni-orazhiya-i-boepripasi-sa-izzeti-pri-proverka-na-kashta-v-selo-yasenovo.html", "text": "Незаконни оръжия и боеприпаси са иззети при проверка на къща в село Ясеново. Това съобщиха от пресцентъра на  МВР . Специализираната полицейска операция за пресичане, разкриване и документиране на престъпления, свързани с незаконно държане на огнестрелни оръжия и боеприпаси е проведена на 29 януари от служители от сектор „Противодействие на криминалната престъпност“ в ОДМВР – Стара Загора. В хода на процесуално-следствените действия от къща в село Ясеново, обитавана от двама мъже (на 46 г. и на 69 г.), полицаите са иззели незаконно притежавани оръжия и боеприпаси: двуцевна ловна пушка, 16-и калибър; едноцевна ловна пушка, 12-и калибър; автомат \"Калашников\" без номера и пълнител; 126 боеприпаса; и ракети за сигнален пистолет. За извършване на допълнителна проверка били иззети и други 4 ловни оръжия и боеприпаси за тях, законно притежавани от двамата. По случая е образувано досъдебно производство и е уведомена Районна прокуратура - Казанлък. Мъжете са задържани с полицейска мярка за срок до 24 часа.", "date": "2019.01.30", "title": "Стара Загора: Незаконни оръжия и боеприпаси са иззети при проверка на къща в село Ясеново"}
{"url": "http://www.focus-news.net/news/2019/01/30/2617971/gabrovo-64-godishen-velosipedist-e-postradal-pri-paten-intsident-v-sevlievo.html", "text": "64-годишен велосипедист е пострадал при пътен инцидент в Севлиево, съобщиха от  Областна дирекция на МВР – Габрово . Вчера, в 12.30 часа на ул. „Н. Д. Петков“ в града е възникнало пътнотранспортно произшествие  между лек автомобил „Фолксваген Пасат“ с габровска регистрация, собственост и управляван от 70-годишен жител на гр. Севлиево и 64-годишен велосипедист от същия град. На място е установено, че вина за пътнотранспортното произшествие носи водачът на лекия автомобил, който е отнел предимството на велосипедиста. И двамата участници в инцидента са изпробвани за употреба на алкохол с техническо средство, което е отчел нулев резултат. В следствие на пътнотранспортното произшествие е пострадал  велосипедиста,  който е настанен за лечение в МБАЛ „Д-р Тота Венкова“ в габрово с фрактура на дясна подбедрица, без опасност за живота. На местопроизшествието е извършен оглед. В Ру Севлиево образувано досъдебно производство за извършено престъпление.", "date": "2019.01.30", "title": "Габрово: 64-годишен велосипедист е пострадал при пътен инцидент в Севлиево"}
{"url": "http://www.focus-news.net/news/2019/01/30/2617967/makfaks-makedoniya-nikola-dimitrov-zapazi-posta-si-na-ministar-na-vanshnite-raboti.html", "text": "След дебати, продължили няколко часа, в късните часове на вторник македонският парламент гласува оставането на Никола Димитров на поста министър на външните работи на Македония, предава информационната агенция  „Макфакс“ . \r\nПървият дипломат на Скопие бе подкрепен с 59 гласа „за“, 20 от депутатите гласуваха „против“ оставането му начело на МВнР.  \r\nПредложението за вота бе внесено от опозиционната ВМРО-ДПМНЕ, която обвини Димитров в лошо изпълнение на длъжността. Като пример бяха приведени договора за добросъседство с България и споразумението за новото име на Македония.  \r\nВ речта си пред депутатите Димитров призова всички да обединят силите си и да се съсредоточат върху приоритетите на държавата. Тереза Герова", "date": "2019.01.30", "title": "„Макфакс“ (Македония): Никола Димитров запази поста си на министър на външните работи"}
{"url": "http://www.focus-news.net/news/2019/01/30/2617974/varna-19-godishen-mladezh-e-postradal-sled-kato-avtomobilat-mu-e-padnal-v-dere-do-vissheto-voennomorsko-uchilishte.html", "text": "19-годишен младеж е пострадал, след като автомобилът му е паднал в дере до Висшето военноморско училище „Н. Й. Вапцаров” във Варна. Това съобщиха за  Радио „Фокус“ - Варна  от ОДМВР - Варна. Около 12.00 часа е постъпил сигнал за пътнотранспортно произшествие, което е възникнало на бул. „Княз Борис I”. 19-годишният младеж е загубил контрол над автомобила си, прелетял е през ограда и е паднал в дере. Мъжът е отведен в болнично заведение, контактен и в съзнание. На този етап се изясняват се причините довели до инцидента, както и състоянието на пострадалия.", "date": "2019.01.30", "title": "Варна: 19-годишен младеж е пострадал, след като автомобилът му е паднал в дере до Висшето военноморско училище"}
{"url": "http://www.focus-news.net/news/2019/01/30/2617964/protothema-huan-guaydo-pokani-gratskiya-premier-da-poseti-venetsuela-za-da-pochuvstva-rezhima-na-maduro.html", "text": "Самопровъзгласилият се за президент на Венецуела Хуан Гуайдо отправи покана към министър-председателя на Гърция Алексис Ципрас и всички членове на неговата партия СИРИЗА да посетят латиноамериканската страна, за да видят какво наистина се случва там. Съответното предложение Гуайдо направи в ексклузивното интервю за телевизия SKAI, цитирано от електронното издание на водещия атински ежедневник  Protothema . \r\nПо отношение на решението на Атина да подкрепи Николас Мадуро в спора в Каракас, Гуайдо призова Гърция да приведе позицията си в съответствие с останалите държави-членки на Европейския съюз, подчертавайки, че отношението на балканската страна по проблема е тревожно.  \r\n „Не бих искал да се занимавам с политическите въпроси на Гърция или нейните национални интереси. Но призовавам гръцкия премиер и всеки член на неговата партия да дойдат във Венецуела възможно най-скоро… Още утре, ако той иска. И отидете заедно в болници, аптеки или училища във Венецуела. Или останете една седмица, за да живеете с минималната работна заплата във Венецуела, след това ще видим какво мислите за режима на Мадуро”, подчерта Гуайдо. Тереза Герова", "date": "2019.01.30", "title": "Protothema: Хуан Гуайдо покани гръцкия премиер да посети Венецуела, за да „почувства режима на Мадуро“"}
{"url": "http://www.focus-news.net/news/2019/01/30/2617975/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по  Радио „Фокус“ – Пирин  продължаваме да говорим по всички актуални и интереси теми, свързани с община Симитли. В последното ни издание за този месец ще сложим финал на поредицата от предавания, които посветихме на 16-ото издание на фестивала „Симитлия – Древната земя на кукерите“, в което тази година участваха над 30 групи от цялата страна с около 4 000 участници. Каква е равносметката от маскарадните игри ще попитаме председателят на журито проф. Костадин Динчев. Във втората част от изданието пък ще Ви разкажем как в селата Крупник и Полена ще отбележат предстоящия празник, посветен на Трифон Зарезан, който по традиция отбелязваме всяка година на 1 февруари. \r\nВ края на предаването няма да пропуснем да направим и обзор на по-важните събития и новини за Симитли и района, който се случиха в последните 7 дни. \r\nТелефоните в студиото са: 0885 303 373 и 073/ 88-55-81. Имейлът ни е pirin@focus-news.net. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2019.01.30", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/01/30/2617968/stoyanka-manoleva-baseynova-direktsiya-zapadnobelomorski-rayon-izvarshili-sme-162-broya-proverki-na-rechni-uchastatsi-vav-vrazka-s-tekusht-posledvasht-i-izvanreden-kontrol.html", "text": "Критичните участъци по реките се определят ежегодно е междуведомствени комисии, които се назначават със заповеди на областните управители на областите Благоевград, Перник, Кюстендил, Смолян и Пазарджик, които са в териториалния обхват на Басейнова дирекция „Западнобеломорски район“, както и кметовете на 33 общини. Това каза за  Радио „Фокус“ – Пирин  Стоянка Манолева, изпълняваща длъжността директор на Дирекция „Контрол“ към Басейнова дирекция „Западнобеломорски район“. По думите ѝ през 2018 година са извършили общо 162 броя проверки на речни участъци, във връзка с текущ, последващ и извънреден контрол, като са извършени и допълнителни облитания с дрон от инспекторите от Басейнова дирекция. „Установени са критични участъци в долните и средните поречия на реките Струма и Места. Констатирани са участъци при праг 2 и праг 3 след моста на село Покровник на река Струма, както и в района на община Струмяни. По река Места критични участъци са констатирани в района на Община Хаджидимово“, каза още Манолева. Тя добави, че инспекторите от Басейнова дирекция са дали всички необходими предписания, като непрекъснато следим за тяхното стриктно изпълнение. \r\nЛивия НИНОВА", "date": "2019.01.30", "title": "Стоянка Манолева, Басейнова дирекция „Западнобеломорски район“: Извършили сме 162 броя проверки на речни участъци във връзка с текущ, последващ и извънреден контрол"}
{"url": "http://www.focus-news.net/news/2019/01/30/2617976/veliko-tarnovo-izlozhba-posvetena-na-stefan-stambolov-e-predstavena-v-tsentara-na-grada.html", "text": "Изложба, посветена на Стефан Стамболов, е представена в центъра на града. Експозицията е дело на експерти от Регионалния исторически музей, а поводът за нея е 165-годишнината от рождението на великия българин, предаде репортер на  Радио „Фокус“ – Велико Търново . В изложбата са събрани материали от различни етапи от живота на Стамболов. Сред тях е снимка на кръщелното на апостола, чиито оригинал се пази в музей „Възраждане и Учредително събрание“. Директорът на РНБ „П. Р. Славейков“ Иван Александров уточни, че фотоизложбата представя и документи от неговата дейност като държавник и политик, който има изключителна роля за съхраняването на българската държава и един от най-големите строители на съвременна България. Има и различни послания и завети, които Стефан Стамболов е оставил след себе си, както и мнения на негови съвременници. \r\nЕкспозицията ще остане на паната пред Факултета по изобразително изкуство при ВТУ „Св. св. Кирил и Методий“ до края на февруари. \r\nЛуиза ТРАНЧЕВА", "date": "2019.01.30", "title": "Велико Търново: Изложба, посветена на Стефан Стамболов, е представена в центъра на града"}
{"url": "http://www.focus-news.net/news/2019/01/30/2617978/sport-kiril-despodov-podpisa-s-kalyari-za-45-godini.html", "text": "Кирил Десподов подписа договор с Каляри за пет години, съобщават италианските медии. Той премина официално от ЦСКА в тима от Серия „А“ за доста повече от 3 милиона евро, както бе съобщено. Точната сума е 4,8 милиона долара, което е равно на 4 милиона и 200 хиляди евро. Плащанията обаче ще са в долари. Така Футболист № 1 на България за 2018 година става най-скъпият българин, продаден от наш клуб в чужбина. Десподов вече е минал медицинските прегледи, а до часове трансферът му ще бъде официално обявен.  \r\nПървият мач на Каляри след привличането на Десподов е на 4 февруари. Тогава тимът приема Аталанта в шампионатен двубой.", "date": "2019.01.30", "title": "Спорт: Кирил Десподов подписа с Каляри за 4,5 години"}
{"url": "http://www.focus-news.net/news/2019/01/30/2617980/vitseprezidentat-iliyana-yotova-i-poslanik-temirtay-izbastin-obsadiha-kulturnite-vrazki-mezhdu-balgariya-i-kazahstan.html", "text": "Основната ни цел е съхраняването на българския език. Това заяви вицепрезидентът Илияна Йотова на среща с посланика на Република Казахстан у нас Темиртай Избастин, съобщиха от  Прессекретариата на държавния глава . Вицепрезидентът отбеляза, че с екипа ѝ са установили контакти с българската общност в Казахстан.    \r\nВ Павлодарска област живеят по официални данни 2500 представители на българската общност. До неотдавна зам.-председател на Асамблеята на народите на Казахстан, в която влизат представители от всички етноси, е бил Олег Димов – казахстански политик с български произход, който е починал неотдавна. Над 120 различни етноса живеят на територията на Казахстан.    \r\nВицепрезидентът и казахстанският посланик изтъкнаха традиционно добрите отношения между двете страни и двата народа. Двамата се обявиха за засилване на сътрудничеството във всички сфери.   \r\nАкцент в разговорите бяха културните връзки и сътрудничеството в областта на образованието. Вицепрезидентът призова за по-активно участие на младежи от Казахстан на различни фестивали, които се провеждат в България. По думите на Илияна Йотова са необходими повече форуми, които да представят казахската култура и традиции, както и научни конференции.  \r\nВицепрезидентът и посланикът на Казахстан изразиха обща позиция за силата на културната дипломация. „Тя успява да премине и през най-здраво залостените врати“, посочи Илияна Йотова.", "date": "2019.01.30", "title": "Вицепрезидентът Илияна Йотова и посланик Темиртай Избастин обсъдиха културните връзки между България и Казахстан"}
{"url": "http://www.focus-news.net/news/2019/01/30/2617977/sofiya-pozhar-e-goryal-v-avtoserviz-na-bul-botevgradsko-shose-nyama-postradali.html", "text": "Пожар е горял в автосервиз в района на бул. „Ботевградско шосе” в кв. „Сухата река”. Това съобщиха за  Агенция „Фокус“  от пресцентъра на МВР. Пожарът е горял малко след 12.00 часа. Изпратени са пет екипа на пожарната заедно с линейка. Засегнати са около 100 кв. м. Няма пострадали. Пожарът вече е потушен.  \r\nТеодора ПАТРОНОВА", "date": "2019.01.30", "title": "София: Пожар е горял в автосервиз на бул. „Ботевградско шосе“, няма пострадали"}
{"url": "http://www.focus-news.net/news/2019/01/30/2617979/ministarat-na-vatreshnite-raboti-mladen-marinov-i-ministarat-na-imigratsiyata-i-integratsiyata-na-kralstvo-daniya-inger-styoyberg-posetiha-gkpp-kapitan-andreevo.html", "text": "България върши огромна работа в полза на Европа и гарантира сигурността на външна граница на ЕС. Това каза министърът на имиграцията и интеграцията на Кралство Дания Ингер Стьойберг, след като заедно с министър Младен Маринов посети ГКПП „Капитан Андреево“, съобщиха от пресцентъра на  МВР . На място българският вътрешен министър запозна колегата си с мерките, които България предприема за охрана на външната граница на ЕС. Те бяха придружени от директора на ГД „Гранична полиция“ главен комисар Светлан Кичиков.  \r\n„Управлението на миграционните процеси е много важно за сигурността на цяла Европа. Нашата цел е да покажем на партньорите от ЕС, че гледаме сериозно на задачата, която България има и охранява надеждно външната граница на ЕС“, подчерта вътрешният министър Маринов. В този смисъл той отправи благодарност за подкрепата на Дания за присъединяване на страната ни към Шенгенското пространство.  \r\nНа терен датската делегация се запозна с всички технически и възпрепятстващи съоръжения, част от тях изградени с помощ, отпусната от Европейската комисия. В реално време бе демонстрирано как взаимодействат служители и представители на министерствата на Гърция, Турция и България. „Тристранният център, който действа на КПП „Капитан Андреево“, е добър модел за работа, който дава реални резултати при противодействие не само на миграцията, но и в борбата с контрабандата и трансграничната престъпност“, отбеляза министър Маринов. „Към  момента отбелязваме ниско ниво на миграционен натиск и това е благодарение както на работата на българските институции, така и на добрата ни комуникация с турските и гръцките ни колети\", посочи той.  \r\nПо отношение на инженерното съоръжение, изградено на голяма територия в различни по трудност райони, Младен Маринов посочи, че към момента цялото съоръжение е в изправност. „При установяване на нарушени участъци по различни, независещи от нас причини, незабавно биват подавани сигнали до областните управители, които имат ангажимент по поддръжката му. А до отстраняването на проблема, охраната се усилва с технически средства и физическо присъствие, така че да не се допусне слабост в цялата система. Видеонаблюдението работи и в момента се надгражда последния модул за сензорното обезпечаване\", допълни вътрешният министър на България.  \r\nМинистърът на имиграцията и интеграцията на Кралства Дания Ингер Стьойберг подчерта огромната работа, която върши страната ни в полза на Европа. „Като страна на първа линия, България поема задачи, за да гарантира сигурността на външна граница на ЕС. Моето впечатление е, че работата върви много добре, извършва се по много професионален и ефективен начин\", каза министърът. По думите ѝ осигурено е надеждно оборудване, гарантирано е и много добро сътрудничество с останалите страни и с Фронтекс.  \r\nВ рамките на визитата в България датската делегация посети ГД „Гранична полиция“ и се запозна с дейността на главната дирекция. На терен гостите направиха преглед на ситуацията по българо-турската граница и посетиха Тристранния контактен център Капитан Андреево. Страните обмениха виждания по отношение на общото европейско решение за миграцията, обсъдени бяха и теми, свързани с укрепването и разширяването на Европейската агенция за гранична и брегова охрана.", "date": "2019.01.30", "title": "Министърът на вътрешните работи Младен Маринов и министърът на имиграцията и интеграцията на Кралство Дания Ингер Стьойберг посетиха ГКПП „Капитан Андреево“"}
{"url": "http://www.focus-news.net/news/2019/01/30/2617981/sdruzhenie-sayuz-na-voennoinvalidite-i-voennopostradalite-e-priznato-za-natsionalno-predstavitelna-organizatsiya.html", "text": "Правителството призна Сдружение „Съюз на военноинвалидите и военнопострадалите“ за национално представителна организация. Това съобщиха от  Правителствената информационна служба . Сдружението е подало необходимите документи до Министерски съвет чрез министъра на отбраната по реда на чл. 4 от Наредбата за реда, условията и критериите за признаване на организациите на военноинвалидите и военнопострадалите за национално представителни. Изпълнени са и условията по чл. 3 от Наредбата.", "date": "2019.01.30", "title": "Сдружение „Съюз на военноинвалидите и военнопострадалите“ е признато за национално представителна организация"}
{"url": "http://www.focus-news.net/news/2019/01/30/2617983/smolyan-blizo-5-500-lv-sabrani-ot-prodazhbata-na-kalendara-na-obshtinata-sa-dareni-za-lechenie-na-10-mesechno-dete.html", "text": "Днес бяха дарени събраните средства от инициативата „Да покажем красотите на община Смолян в календар” на бащата на 10-месечната Ели - Антон Кацаров. Събраната сума в размер на 5 493 лв. му беше връчена от кмета Николай Мелемов. Това съобщиха от пресцентъра на  Община Смолян . \r\n„Благодаря на всички хора от Смолян и цяла България, които бяха съпричастни към благородната кауза и дариха средства за лечението на малката Елисавета като закупиха календара на Община Смолян”, каза Мелемов. \r\n„И аз искам да изкажа нашата благодарност към г-н Мелемов за организираната благородна инициатива и всички хора, които се включиха в нея и дариха средства за нашата дъщеря”, посочи Кацаров. Той обясни, че предстоят изследвания и интензивна рехабилитация на Ели, която има поставена диагноза епилепсия. Може да се наложи и лечение в чужбина и тези средства ще бъдат в много голяма помощ на семейството, което има още едно дете на 5 години. Мелемов каза, че семейството може да разчита на помощ, която не приключва с тази инициатива, защото Ели е наше дете. \r\nБащата благодари и посочи, че на този етап не се нуждаят от събиране на средства, а ако се наложи след време ще съобщят. \r\nОбщина Смолян благодари на всички, които показаха съпричастност към благородната кауза, както и на авторите на снимките, които ги предоставиха безвъзмездно за изработването на календара. Изказваме благодарност и към всички хора, които се отзоваха да продават календара с благотворителна цел. \r\nПървата ни инициатива приключи успешно, благодарение на всички участници в нея и хора с големи сърца. \r\nОт 1 февруари стартира и второто издание на инициативата за календар 2020 на Община Смолян.", "date": "2019.01.30", "title": "Смолян: Близо 5 500 лв., събрани от продажбата на календара на Общината, са дарени за лечение на 10-месечно дете"}
{"url": "http://www.focus-news.net/news/2019/01/30/2617986/georgi-terziyski-shte-bade-naznachen-za-predsedatel-na-us-na-agentsiya-patna-infrastruktura.html", "text": "Георги Терзийски ще бъде назначен за председател на УС на Агенция „Пътна инфраструктура“. Това обяви министърът на регионалното развитие и благоустройството Петя Аврамова, съобщиха от  пресцентъра на министерството.  На днешното заседание Правителството реши Терзийски да бъде освободен от досегашния си пост Областен управител на Ловеч.   \r\n„Господин Терзийски е с административен опит и смятам, че ще се справи с предизвикателството да оглави Агенцията“, каза след заседанието министър Аврамова. По думите й АПИ има няколко важни задачи и една от тях е извършването на цялостна реформа в пътните такси. „Това е изцяло нова за България реформа, която изисква пълна мобилизация на Агенцията и която ще допринесе за събирането на повече средства, с които да можем да ремонтираме, рехабилитираме и изграждаме републиканската пътна инфраструктура“, подчерта министърът.  \r\nСпоред нея другият важен ресор на пътната агенция е изграждането на нови магистрали и нови пътища. „Знаете,че работим усилено по завършването на АМ „Струма“, доизграждането на АМ „Хемус“ и работим за АМ „Европа“, каза още Петя Аврамова.  \r\nВ Управителния съвет на АПИ е назначен и нов член – това е Радослав Влахов, съобщи още Петя Аврамова. Тя подчерта, че заедно с Дончо Атанасов, който има дългогодишен опит в пътния сектор, новият ръководен екип на Агенцията ще се справи с всички предизвикателства.  \r\nВъв връзка с въвеждането на електронната система у нас министърът заяви, че няма държава, която да е въвела такава система за един ден и това е процес, който ще продължи през цялата 2019г.    \r\nГеорги Терзийски е роден на 1 септември 1971 г. Средното си образование завършва в ПМГ – Ловеч. Магистър е по икономика в УНСС и по право в РУ „Ангел Кънчев”.  \r\nРаботил е в Инспекторат на Агенция по заетостта 1996 г. – 2002 г., Главна инспекция по труда от инспектор до директор на Дирекция „Инспекция по труда” – Ловеч 2002 г. – 2009 г., частен сектор – управление на предприятия за производство на метални изделия 2009 г.- 2014 г. Бил е зам.-областен управител в кабинета „Борисов“ 2.", "date": "2019.01.30", "title": "Георги Терзийски ще бъде назначен за председател на УС на Агенция „Пътна инфраструктура“"}
{"url": "http://www.focus-news.net/news/2019/01/30/2617988/izmenya-se-pravitelstvenoto-postanovlenie-za-likvidirane-na-posledstviyata-ot-dobiva-i-prerabotka-na-uranova-surovina.html", "text": "Правителството прие изменения и допълнения в свое Постановление № 74/1998 г. за ликвидиране на последствията от добива и преработка на уранова суровина. Това съобщиха от  Правителствената информационна служба . \r\nПромените ще доведат до намаляване на административната тежест и до по-ефективен контрол на разходите. Използваните в Постановлението понятия ще бъдат приведени в съответствие с понятията в действащата нормативна уредба в страната. Уеднаквява се и правният режим за отчитането на дейностите, възникнали в резултат на непредвидени обстоятелства по инвестиционните проекти, опростяват се процедурите за отчитане на направените разходи, избягват се ненужни повторения и др. \r\nПроменен е съставът на Консултативния съвет, като в правомощията му е добавено разглеждането на отчетите за изпълнение на годишните програми на „ЕКОИНЖЕНЕРИНГ-РМ“ ЕООД. По този начин ще бъде затворен управленският процес и ще има обратна връзка за това, какъв е резултатът от извършените през годината дейности.", "date": "2019.01.30", "title": "Изменя се правителственото постановление за ликвидиране на последствията от добива и преработка на уранова суровина"}
{"url": "http://www.focus-news.net/news/2019/01/30/2617985/zakriva-se-domat-za-mediko-sotsialni-grizhi-za-detsa-v-yambol.html", "text": "Министерският съвет прие Постановление, с което закрива Дома за медико-социални грижи за деца в гр. Ямбол. Това съобщиха от  Правителствената информационна служба . Правителственият акт е в изпълнение на националната политика за отглеждане на децата в семейна среда и постепенното намаляване настаняването на бебета и малки деца в специализирани институции. \r\nЗакриването на ДМСГД-Ямбол е в съответствие с Националната стратегия „Визия за деинституционализация на децата в Република България“ и актуализирания план за нейното изпълнение, съгласно които е планирано да бъдат закрити всички институции за деца. \r\nФункционалната необходимост от съществуването на ДМСГД - Ямбол отпадна, поради факта, че провежданата активна политика за деинституционализация доведе до прогресивно намаляване на броя на децата, отглеждани в дома. При стартиране на процеса по деинституционализация през 2009 г. в ДМСГД - Ямбол са отглеждани 69 деца, а в края на 2017 г. за отглеждане са останали само 19 деца. През 2018 г. са предприети мерки за осигуряване на семейна среда и на тези деца и към 07.09.2018 г. те са изведени от дома. Към 01.10.2018 г. в ДМСГД - Ямбол няма настанени деца, както и в съответствие с националната политика не се очаква да бъдат настанявани деца за отглеждане. \r\nСъс закриването на ДМСГД - Ямбол в област Ямбол ще бъде ограничено предлагането на институционална грижа за деца в домове за медико-социални грижи, което е и една от целите на стратегията. За децата, които се нуждаят от грижа извън семейството, такава ще бъде осигурявана посредством алтернативни социални услуги.", "date": "2019.01.30", "title": "Закрива се Домът за медико-социални грижи за деца в Ямбол"}
{"url": "http://www.focus-news.net/news/2019/01/30/2617984/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване „Белово – градът на трите планини” на  Радио „Фокус“ – Пазарджик  и Община Белово ще разговаряме с кмета на село Дъбравите Мария Цоклинова за планираните ремонти през тази година със средства от капиталовата програма и за необходимостта от повече средства за малките населени места. Ще продължим с разговор с Елена Златанова, библиотекар в читалището в село Момина Клисура, което наскоро отбеляза 90 години от основаването си. Каква е дейността на културната институция и какви са участията на самодейците на различни фестивали, ще чуете също в предаването. Ще разговаряме и със Севдалина Попова, старши експерт „Музейно дело“ в Община Белово за един позабравен общ празник, отбелязван в селата Дъбравите и Момина Клисура. Кой е той ще научите във втората част на днешното издание на предаването „Белово – градът на трите планини“.  \r\nПредаването се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ е Ваня Николова.", "date": "2019.01.30", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/01/30/2617987/fokus-makedoniya-balgariya-odobri-prisaedinyavaneto-na-makedoniya-kam-nato.html", "text": "Правителството на България одобри проекта на Протокола за присъединяване на Македония към НАТО, отбелязва електронното издание на македонския  „Фокус“  . \r\nСъс същото решение Министерският съвет упълномощи временно управляващия Постоянната делегация на Република България в НАТО да подпише протокола за присъединяване. \r\nСлед като посланиците на всички страни-членки на НАТО подпишат протокола, следва приемането на документа в националните парламенти на държавите. Очаква се Гърция да бъде първата страна, която ще го ратифицира. \r\nПроцесът на ратификация на протокола ще бъде ускорен. Македония може да стане член на НАТО на срещата на върха през юли тази година, подчертават от редакцията. Тереза Герова", "date": "2019.01.30", "title": "„Фокус“ (Македония): България одобри присъединяването на Македония към НАТО"}
{"url": "http://www.focus-news.net/news/2019/01/30/2617989/ekaterina-dzhumalieva-ministerstvo-na-kulturata-razrabotva-se-mehanizam-svarzan-s-prouchvaneto-na-eksponati-predstavyani-po-targovete-i-nachini-za-finansirane-na-zakupuvaneto-im.html", "text": "Разработва се механизъм, свързан с проучването на експонати, представяни по търговете и начини за финансиране на закупуването им. Това каза за дневния блок „Добър ден“ на  Радио „Фокус“  директорът на дирекция „Културно наследство, музеи и изобразителни изкуства“ в Министерството на културата Екатерина Джумалиева.  Тя обясни, че ще бъде направено всичко възможно портретът и ценните предмети на Александър I Батенберг да бъдат показани преди или по време на 140 годишнината от избирането му от Великото Народно събрание за княз на България. „Това, което е важно за държавата е творбите, които са свързани  с българската история и културното наследство, да бъдат достъпни за широка аудитория. За съжаление, когато предметите са част от частни колекции, достъпът до тях е значително по-ограничен. Някои от колекционерите предоставят част от своите експонати за участие в самостоятелни или общи изложби, което е хубаво“ обясни тя. Според Екатерина Джумалиева  цената, на която е закупен портретът е изключително добра. Тепърва ще се решава дали всички предмети да отидат на едно място или да бъдат разпределени в различни колекции. За момента няма отделено финансиране на национално и общинско ниво, за да могат да се попълват фондовете на музеите и галериите с тези важни за страната ни предмети, каза още тя и уточни, че това е  първият път, в който държавата придобива на търг ценни експонати. \r\nМилослава АНГЕЛОВА", "date": "2019.01.30", "title": "Екатерина Джумалиева, Министерство на културата: Разработва се механизъм, свързан с проучването на експонати, представяни по търговете и начини за финансиране на закупуването им"}
{"url": "http://www.focus-news.net/news/2019/01/30/2617990/ruse-nad-6-000-srebarni-bizhuta-s-teglo-blizo-17-kg-sa-izzeti-pri-proverka-na-avtobus-na-gkpp-dunav-most.html", "text": "Над 6 000 сребърни бижута с тегло близо 17 кг са задържани при проверка на автобус на ГКПП „Дунав мост“. Това съобщиха от пресцентъра на  Агенция „Митници“ . Иззети са 6 048 сребърни бижута, част от които родирани, с общо тегло 16 981.59 грама, или близо 17 кг. Проверката е извършена от митнически служители от отдел „Митническо разузнаване и разследване Дунавска“ в ГД „Митническо разузнаване и разследване“ на Агенция „Митници“ (ГДМРР на АМ) в района на ГКПП „Дунав мост“. Накитите са открити в салона на автобус, пътуващ от Турция към Румъния, който пристигнал на ГКПП „Дунав мост“ вечерта на 27 януари 2019 г. Гривните, пръстените, обеците, синджирчета и другите накити са били разпределени в 30 пакета, събрани в торба, оставена близо до задната врата като багаж. Общата им стойност е над 62 500 лева. Срещу турски гражданин, пътуващ в автобуса, е образувано бързо производство по описа на ТО МРР Дунавска под надзора на Районна прокуратура - Русе.", "date": "2019.01.30", "title": "Русе: Над 6 000 сребърни бижута с тегло близо 17 кг са иззети при проверка на автобус на ГКПП „Дунав мост“"}
{"url": "http://www.focus-news.net/news/2019/01/30/2617993/otmenya-se-pravitelstvenoto-postanovlenie-2161998-g-otnosno-saveta-po-sigurnostta.html", "text": "Правителството отмени свое Постановление № 216/1998 г., с което е създаден Съветът по сигурността към Министерския съвет и е приет правилник за неговите функции, задачи и организация на работа. Това съобщиха от  Правителствената информационна служба . \r\nС влизането в сила на 1 ноември 2015 г. на Закона за управление и функциониране на системата за защита на националната сигурност съществуването, функционирането и организацията на работа на Съвета по сигурността получи по-висока законова регламентация. В същото време правилникът за неговите функции, задачи и организация на работа бе оставен в сила, доколкото чрез него бяха регламентирани някои аспекти от организацията на защитата на киберсигурността в Република България във връзка с приетата през юли 2016 г. Национална стратегия за киберсигурност „Киберустойчива България 2020“. \r\nС приемането на Закона за киберсигурност през 2018 г. изцяло бяха уредени всички организационни и функционални аспекти в сферата на националната сигурност, които се регламентират от ПМС № 216/1998 г. Поради това и с цел постигане на пълнота, цялостност и непротиворечивост на нормативната уредба на организацията и функционирането на системата за защита на националната сигурност правителството постанови този правилник да бъде отменен.", "date": "2019.01.30", "title": "Отменя се правителственото Постановление № 216/1998 г. относно Съвета по сигурността"}
{"url": "http://www.focus-news.net/news/2019/01/30/2617992/stara-zagora-chetiri-nepalnoletni-momcheta-sa-otkradnali-200-leva-ot-lekarski-kabinet-v-nikolaevo.html", "text": "Четири непълнолетни момчета са откраднали 200 лева от лекарски кабинет в Николаево. Това съобщиха от пресцентъра на  МВР . Младежите са на възраст между 12 и 14 години. Те са установени като извършители на взломна кражба от лекарския кабинет в края на миналата седмица. И четиримата извършители са местни жители. Те са разпитани и освободени.", "date": "2019.01.30", "title": "Стара Загора: Четири непълнолетни момчета са откраднали 200 лева от лекарски кабинет в Николаево"}
{"url": "http://www.focus-news.net/news/2019/01/30/2617994/dzhumhuriet-ofisat-na-abdullah-gyul-oproverga-tvardeniyata-za-opit-za-atentat-sreshtu-nego-chrez-otroven-gaz-v-sluzhebniya-avtomobil.html", "text": "От офиса на бившия 11-ти турски президент Абдуллах Гюл опровергаха твърденията за „подготовка на опит за атентат срещу него”, информира електронното издание на вестник  „Джумхуриет” . По този повод в събота журналистът Талат Атила от вестник „Милиет” публикува сензационна статия, че в предоставения от държавата на Абдуллах Гюл служебен автомобил той се е почувствал неразположен от неприятната миризма и колата му е била „дезинфекцирана”. Тази миризма обаче още повече се е увеличила и се е наложило да бъдат сменени и изпускателните тръби (ауспуха). Стигнало се е и до намесата на съпругата му – Хайрюниса Гюл. Тя е цитирана да казва: „Като че ли се подава отровен газ; възможно е да има такива, които искат да убият съпруга ми.”. \r\nОт офиса на Абдуллах Гюл направиха изявления по темата. В тях не се опровергава смяната на климатичната инсталация, която е станала причина за страховитите твърдения. Лаконичното обяснение е следното: „По повод неприятната миризма в автомобила е извършено сервизно обслужване и всички разходи са заплатени от Президентската институция”.  Георги Димов", "date": "2019.01.30", "title": "„Джумхуриет”: Офисът на Абдуллах Гюл опроверга твърденията за опит за атентат срещу него – чрез отровен газ в служебния автомобил"}
{"url": "http://www.focus-news.net/news/2019/01/30/2617991/odobreni-sa-promeni-v-postanovlenieto-za-izpalnenieto-na-operativnata-programa-za-hrani-2014-2020-g.html", "text": "Правителството прие промени в Постановлението, което определя реда и условията за изпълнение на Оперативната програма за храни и/или основно материално подпомагане на най-нуждаещите се лица в България за периода 2014 - 2020 г. Това съобщиха от  Правителствената информационна служба . \r\nЦелта на измененията е текстовете на Постановлението да се синхронизират с направени промени в правото на Европейския съюз и националното законодателство. По този начин ще се гарантира спазването на приложимата законова уредба на европейско и национално ниво, както и ефективното и законосъобразно управление и изпълнение на средствата по Оперативна програма за храни, съфинансирана от Фонда за европейско подпомагане на най-нуждаещите се лица.", "date": "2019.01.30", "title": "Одобрени са промени в постановлението за изпълнението на Оперативната програма  за храни 2014-2020 г."}
{"url": "http://www.focus-news.net/news/2019/01/30/2617982/razgrad-udalzhava-se-gripnata-vakantsiya-v-oblastta-do-4-fevruari.html", "text": "Грипната ваканция в област Разград се удължава. Това каза за  Радио „Фокус“ - Шумен  Галина Пенева от Регионалното управление на образованието. Срокът на преустановения образователен процес в училищата се удължава по предписание на РЗИ до 4 февруари (включително). Учениците ще се върнат в класните стаи на 6 февруари, когато започва и вторият срок.  \r\nОбласт Разград обяви грипна епидемия на 25 януари. Епидемиологичната обстановка остава усложнена, сочат данните на Регионалната здравна инспекция - Разград. За периода 21 - 27 януари заболеваемостта от остри респираторни инфекции и грип е 156.70 на 10 000 души население. Заболяемостта се следи ежедневно и информацията се предава от сентинелните общопрактикуващи лекари. \r\nИвелина ИВАНОВА", "date": "2019.01.30", "title": "Разград: Удължава се грипната ваканция в областта до 4 февруари"}
{"url": "http://www.focus-news.net/news/2019/01/30/2617995/ministar-neno-dimov-podpisa-dogovor-za-izgrazhdane-na-instalatsii-za-prerabotka-na-otpadatsi-za-obshtinite-elhovo-i-bolyarovo.html", "text": "Министърът на околната среда и водите Нено Димов подписа договор за изграждане на инсталации за преработка на отпадъци за общините Елхово и Болярово. Това съобщиха от пресцентъра на  Министерството на околната среда и водите . Проектът включва компостираща инсталация с капацитет 4 000 тона годишно и инсталация за предварително третиране с капацитет 1 600 тона годишно.  \r\nДо момента в двете общини няма инсталации и съоръжения за предварително третиране на битови отпадъци и за рециклиране чрез компостиране на зелени и биоразградими отпадъци. С успешното изпълнение на проекта ще се изгради необходимата инфраструктура за екологосъобразното управление на отпадъците на територията на  Елхово и Болярово и ще се подобри качеството на околната среда за хората в общините. Съоръженията ще обслужват над 17 000 жители. \r\nОбщият размер на инвестицията е над 9.7 млн. лв. Оперативна програма „Околна среда 2014-2020 г.“ осигурява безвъзмездна финансова помощ в размер на над 7.2 млн. лв. Срокът за изпълнение на проекта е 30 месеца.", "date": "2019.01.30", "title": "Министър Нено Димов подписа договор за изграждане на инсталации за преработка на отпадъци за общините Елхово и Болярово"}
{"url": "http://www.focus-news.net/news/2019/01/30/2617999/albena-georgieva-oblasten-upravitel-na-vidin-nad-2-200-imota-shte-badat-zasegnati-ot-novoto-trase-na-glaven-pat-e-79-v-uchastaka-vidin-ruzhintsi.html", "text": "Над 2 200 имота ще бъдат засегнати от новото трасе в участъка Видин – Ружинци. Това каза на провелата се  координационна среща с институциите във връзка с процедурите по модернизацията на път I-1 (E-79) Албена Георгиева, областен управител на Видин, съобщиха за  Радио „Фокус“ – Видин  от Областната управа. На срещата присъстваха кметове и архитекти от петте общини – Видин, Димово, Грамада, Макреш и Ружинци, председатели на Общинските съвети, представители на държавни институции, както и инж. Юлия Загорчева, ръководител на проекта от Агенция „ Пътна инфраструктура“ и инж. Димитър Калайджиев – член на екипа.  „Съвместната работа и съкратените срокове ще помогнат проекта да стане факт по-скоро. В следствие на  промяната на Закона за устройство на територията, влязла в сила от началото на тази година, е издадена заповедта на заместник-министъра на регионалното развитие и благоустройството за допускане изработване на подробен устройствен план – парцеларен план“, каза Албена Георгиева в началото на срещата. \r\nОт миналата седмица до момента, всички общини са предприели действия по обявяването на заповедта за разрешение изработването на проект на ПУП – ПП по надлежния ред. „Общините са изпратили за обявление в Държавен вестник съобщението за изработения подробен устройствен план – парцеларен план. Над 2 200 имота ще бъдат засегнати от новото трасе в участъка от 3+757 км. до 61+750 км., като в момента тече уточняване собствеността на част от тях”, съобщи областният управител. \r\nГлавният архитект на Община Видин обясни, че в сайта на Общината е създаден специален банер, в който се съдържа информация относно процедурите по ЗУТ за одобряване на проект „Модернизация на път Е-79 Видин - Ботевград, с цел улеснение на гражданите. „Въз основа на одобрения ПУП – ПП, ще се проведат и отчуждителни процедури на засегнатите имоти в участъка по трасето. Успоредно с това ще се провеждат по график и процедурите за избор на изпълнител за строително – монтажните работи в участъка Видин – Ружинци“, каза още Албена Георгиева и обобщи, че съгласувателните процедури са максимално ускорени. \r\nВ  най-кратък срок ще бъде направена проверка за възстановяване на собственост от общинските служби „Земеделие“. На свои заседания, общинските съвети на петте общини ще гласуват решения относно предварително съгласие за засягане на пасищата и мерите. Проектът на ПУП-ПП за участъка от трасето вече е изпратен за съгласуване до Държавните горски стопанства на Видин и Белоградчик, както и до РЗИ - Видин за издаване на здравно заключение. \r\nВ рамките на следващия месец, ще бъде проведена нова среща на областния управител с представители на Агенция „Пътна инфраструктура“ и всички институции, участващи в процеса по модернизацията на трасето.", "date": "2019.01.30", "title": "Албена Георгиева, областен управител на Видин: Над 2 200 имота ще бъдат засегнати от новото трасе на главен път Е-79 в участъка Видин – Ружинци"}
{"url": "http://www.focus-news.net/news/2019/01/30/2617997/ek-podgotovka-za-brekzit-izvanredni-merki-vav-vrazka-sas-studentite-po-programa-erazam-pravilata-za-koordinatsiya-na-sotsialnata-sigurnost-i-byudzheta-na-es.html", "text": "Европейската комисия прие последен набор от предложения за извънредни мерки в областта на програмата „Еразъм+“, координацията на социалната сигурност и бюджета на ЕС. Това се случва предвид нарастващия риск на 30 март т.г. Обединеното кралство да напусне ЕС без споразумение, съобщават от  пресслужбата на ЕК. \r\nТези предложения следват призивите на Европейския съвет (член 50), отправени през ноември и декември 2018 г., за засилване на подготвителните действия на всички равнища и приемането на 19 декември 2018 г. на Плана за извънредни действия на Комисията, включително няколко законодателни мерки, както и предложенията от миналата седмица за извънредни мерки в областта на рибарството в ЕС. Те допълват мащабните подготвителни действия, по които Комисията работи от декември 2017 г. насам, както беше определено в предишни съобщения относно готовността за Брексит. \r\nС предложените днес мерки ще се гарантира, че в случай на сценарий без споразумение: \r\n— младите хора от ЕС и Обединеното кралство, които участват в програмата „Еразъм+“ към 30 март 2019 г., могат да завършат своя престой, без да го прекъсват; \r\n— органите на държавите — членки на ЕС, ще продължат да вземат предвид осигурителните периоди, заетостта (самостоятелната заетост) или пребиваването в Обединеното кралство преди оттеглянето, когато изчисляват обезщетенията за социална сигурност, като например пенсиите; \r\n— бенефициерите на финансиране от ЕС от Обединеното кралство ще продължат да получават плащания по настоящите си договори, при условие че Обединеното кралство продължи да изпълнява финансовите си задължения по линия на бюджета на ЕС, които са отделно от финансовото споразумение между Европейския съюз и Обединеното кралство. \r\nВажно е да се отбележи, че тези мерки няма — и не могат — да смекчат цялостното въздействие от сценарий без споразумение, те не компенсират по какъвто и да е начин липсата на готовност и не възпроизвеждат максималните ползи от членството в ЕС, нито благоприятните условия на преходен период, както е предвидено в споразумението за оттегляне.", "date": "2019.01.30", "title": "ЕК: Подготовка за Брекзит: извънредни мерки във връзка със студентите по програма „Еразъм+“, правилата за координация на социалната сигурност и бюджета на ЕС"}
{"url": "http://www.focus-news.net/news/2019/01/30/2617998/ministerskiyat-savet-odobri-pozitsiya-po-delo-s-64718-na-sada-na-es-otnosno-nesastoyatelnost-na-elit-petrol-ad.html", "text": "Министерският съвет одобри българската позиция по Дело С-647/18 на Съда на ЕС, образувано по преюдициално запитване на Окръжен съд - Видин по Дело № 18 от 2018 г. за несъстоятелност на Елит Петрол АД. Страни по него са Корпоративна търговска банка АД (н) и Елит Петрол АД.Това съобщиха от  Правителствената информационна служба . \r\nУчастието на българското правителство в производството цели защита на обществения интерес и на националните правни норми, насочени към предотвратяване на увреждането на масата на несъстоятелността и ефективната защита на интересите на кредиторите на банка в производство по несъстоятелност, в т.ч. на Фонда за гарантиране на влоговете в банките. \r\nВключването на правителството в съдебното производство ще позволи на страната ни успешно да се включи в процеса на правораздаване, осъществяван от Съда на Европейския съюз с оглед на еднаквото и точно прилагане на правото на Европейския съюз. \r\nУчастието на българското правителство е съобразено с член 23, ал. 2 от Протокола относно статута на Съда на Европейския съюз, който предоставя възможност държавите-членки да представят писмени бележки по делата.", "date": "2019.01.30", "title": "Министерският съвет одобри позиция по Дело С-647/18 на Съда на ЕС относно несъстоятелност на Елит Петрол АД"}
{"url": "http://www.focus-news.net/news/2019/01/30/2618002/nad-2-mlrd-lv-shte-badat-sabrani-vav-fond-sigurnost-na-elektroenergiynata-sistema-prez-2019-g.html", "text": "Приходи в размер на 2.230 млрд. лв. ще бъдат събрани във фонд „Сигурност на електроенергийната система“ през 2019 г. Това е предвидено в бюджета на фонда, одобрен на днешното заседание на Министерския съвет. Близо 34% от тях (750 млн. лв.) се очаква да бъдат от продажба на квоти въглеродни емисии.Това съобщиха от  Правителствената информационна служба . \r\nСъс събраните средства ще бъдат покривани разходите на „Национална електрическа компания“ ЕАД, включително и за минали регулаторни периоди, произтичащи от статута й на обществен доставчик според Закона за енергетиката. Предвидено е също така от приходите, събрани във фонда, да бъдат предоставяни премии на топлофикационни централи и когенерации, както и на обекти с обща инсталирана мощност 4 MW и над 4 MW по Закона за енергията от възобновяеми източници, определени с решение на Комисията за енергийно и водно регулиране. \r\nФонд „Сигурност на електроенергийната система“ бе създаден през юли 2015 г. с цел покриване на разходите на обществения доставчик НЕК, произтичащи от задълженията му за изкупуване на електроенергия по преференциални цени. По закон във фонда се събират по 5% от месечните приходи от продажба на електроенергия на производителите и вносителите в страната, от таксите за достъп и пренос на електрическа енергия и природен газ, както и от достъп и съхраняване на природен газ. Във фонда постъпват приходите от продажба на квоти емисии парникови газове, както и приходи от цена „задължение към обществото”.", "date": "2019.01.30", "title": "Над 2 млрд. лв., ще бъдат събрани във фонд „Сигурност на електроенергийната система“  през 2019 г."}
{"url": "http://www.focus-news.net/news/2019/01/30/2618000/zavishavat-se-iziskvaniyata-kam-vnositelite-i-operatorite-s-zhivak-i-zhivachni-saedineniya.html", "text": "Правителството прие промени в Тарифата за таксите, които се събират в системата на Министерството на околната среда и водите, приета с ПМС № 136/2011г., във връзка с въвеждане на такси по Закона за защита от вредното въздействие на химичните вещества и смеси. Те са свързани с въвеждането на нови процедури в Закона и предвиждат управление на рисковете при употребата на живак, живачни съединения и смеси на живака във връзка с прилагането на европейски Регламент (ЕС) 2017/852 относно живака.Това съобщиха от  Правителствената информационна служба . \r\nИзключения от забраната за внос са възможни чрез предоставяне на предварително съгласие за внос на живак и смеси на живака, посочени в приложението към регламента за разрешени употреби в страната. Ще се извършва и оценка за приложимостта на критериите за разрешаване производството на нови продукти или нови процеси с добавен живак или живачни съединения. Операторите трябва да докажат, че съответният продукт или процес ще доведат до ползи, надхвърлящи рисковете за здравето на човека и околната среда от антропогенни емисии и изпускания на живак и живачни съединения. Икономическите оператори се задължават да предоставят на компетентните органи оценка на рисковете от употребата на живак и живачни съединения и мерки за управлението им. \r\nС измененията в Тарифата за таксите е предвидено заплащане за оценка на информацията, подадена от вносителите и икономическите оператори с формуляра за внос, и за изготвянето на становище от компетентния орган дали са изпълнени критериите за производството на нови продукти с добавен живак или нови процеси с употребата на живак или живачни съединения.", "date": "2019.01.30", "title": "Завишават се изискванията към вносителите и операторите с живак и живачни съединения"}
{"url": "http://www.focus-news.net/news/2019/01/30/2618001/smolyan-poveche-ot-chas-prodalzhavat-raziskvaniyata-po-priemane-na-pravilnika-za-organizatsiyata-i-deynostta-na-obshtinskiya-savet.html", "text": "Повече от час продължават разискванията по приемане на Правилника за организацията и дейността на Общинския съвет и взаимодействието му с Община Смолян, предаде репортер на  Радио „Фокус“ – Смолян . Пред общинските съветници вносителят и председател на Общински съвет – Смолян инж. Данчо Киряков заяви, че отдавна е избрана комисия за изработване на Правилника и корекциите в него. Проект на правилника е публикуван е на сайта на Общината. При председателя на Общински съвет са внесени предложения от КРОС, ГЕРБ и общинския съветник Филип Топов и Комисията е компилирала всички предложения пред съветниците. Топов представи подробно своите предложения за изменение в Правилника. Бяха направени предложения да се гласува текст по текст и глава по глава, а предложенията бяха размножени и представени на всички общински съветници.  \r\nОбщински съвет гласува почивка от 15 минути за изясняване на ситуацията и подготовка за гласуването на Правилника за организацията и дейността на Съвета и взаимодействието му с Община Смолян. Приемането на нов правилник се налага заради оспорването на стария в съда. \r\nНели ГЕРГЬОВСКА", "date": "2019.01.30", "title": "Смолян: Повече от час продължават разискванията по приемане на Правилника за организацията и дейността на Общинския съвет"}
{"url": "http://www.focus-news.net/news/2019/01/30/2618006/odobreni-sa-5-mln-lv-dopalnitelni-razhodi-kato-chast-ot-darzhavnata-subsidiya-za-balgarskata-pravoslavna-tsarkva.html", "text": "Правителството одобри 5 млн. лв. допълнителни разходи като част от държавната субсидия за 2019 г. на Българската православна църква - Българска патриаршия, с което ще бъде обезпечена текущата издръжка на Църквата от началото на годината. Това съобщиха от  Правителствената информационна служба . Средствата са по бюджета на Министерския съвет за 2019 г. и са осигурени за сметка на предвидените разходи по централния бюджет за тази година. Негово Светейшество българският патриарх Неофит с писмо до МС е отправил искане за предоставяне на част от държавната субсидия за 2019 г., като то е подкрепено от правителството. \r\nПрез 2018 г. бяха приети изменения и допълнения на Закона за вероизповеданията, с които се въведе нов ред на финансиране от страна на държавата на регистрираните вероизповедания - с чл. 28 от Закона бяха определени критерии, съгласно които ежегодно със закона за държавния бюджет се одобрява разпределението на държавната субсидия за вероизповеданията, считано от 1 януари 2019 г. Поради обстоятелството, че Законът за държавния бюджет на Република България за 2019 г. беше приет преди промените в Закона за вероизповеданията, с § 19 към преходните и заключителните разпоредби на изменителния закон е предвидено за тази година Министерският съвет да одобри държавната субсидия за вероизповеданията.", "date": "2019.01.30", "title": "Одобрени са 5 млн. лв. допълнителни разходи като част от държавната субсидия за Българската православна църква"}
{"url": "http://www.focus-news.net/news/2019/01/30/2618005/pravitelstvoto-odobri-byudzhetnata-protsedura-za-2020-g.html", "text": "Министерският съвет прие Решение за бюджетната процедура за 2020 г. в срока, определен от Закона за публичните финанси. Това съобщиха от  Правителствената информационна служба . С Решението се създава необходимата организация и координация между отделните разпоредители с бюджет в процеса на бюджетно планиране и съставяне на средносрочната бюджетна прогноза за периода 2020-2022 г. и на проекта на държавния бюджет за 2020 година. \r\nВ решението са включени етапите, сроковете, разпределението на отговорностите и изискванията към разпоредителите с бюджет по съставянето на средносрочната бюджетна прогноза за периода 2020-2022 г. и на проекта на държавния бюджет за 2020 година. Определена е базата за разработване и актуализиране на средносрочната бюджетна прогноза за периода 2020-2022 г. и за съставяне на законопроекта за държавния бюджет на Република България за 2020 година. \r\nНов момент в бюджетната процедура за 2020 г. е разширяването на обхвата на бюджетните организации, които прилагат програмен формат на бюджет. Освен министерствата и държавните агенции, програмен формат на бюджет за 2020 г. ще прилагат и останалите първостепенни разпоредители с бюджет, чиито бюджети са част от държавния бюджет, с изключение на бюджетите на съдебната власт и на Сметната палата. Такива са например държавните комисии и другите контролни и регулаторни органи. Това е поредният инструмент на правителството за повишаване на качеството на управление на публичните финанси, подобряване процесите на планиране и изготвяне на проектобюджетите на бюджетните организации, повишаване на прозрачността и отчетността на бюджетните системи. \r\nБюджетната процедура е съобразена със сроковете по прилагането на механизмите и мерките, заложени в основните етапи на Европейския семестър за координация на икономическите политики през 2019 г. с цел по-тясна координация и управление на икономическите политики в Европейския съюз, укрепване на икономическото управление и осъществяване на наблюдение на макроикономическите дисбаланси. \r\nСпазването на процедурата създава условия за прозрачност и е елемент на доброто управление на публичните финанси. Тя обхваща всички бюджетни организации и юридически лица, контролирани от държавата и/или от общините, които не са част от консолидираната фискална програма, но попадат в обхвата на сектор „Държавно управление“.", "date": "2019.01.30", "title": "Правителството одобри бюджетната процедура  за 2020 г."}
{"url": "http://www.focus-news.net/news/2019/01/30/2618003/ministerstvoto-na-pravosadieto-publikuva-za-obshtestveno-obsazhdane-proekt-na-instruktsiya-za-konvoiraneto-na-litsa-ot-sluzhiteli-na-glavna-direktsiya-izpalnenie-na-nakazaniyata.html", "text": "Министерството на правосъдието публикува за обществено обсъждане проект на Инструкция за организацията и реда за осъществяване на конвойната дейност от служителите на Главна дирекция „Изпълнение на наказанията“ (ГДИН). Това съобщиха от пресцентъра на  Министерството на правосъдието . Законовата делегация за издаване на инструкцията се съдържа в чл. 250а, ал. 2 от Закона за изпълнение на наказанията и задържането под стража (ЗИНЗС), където е посочено, че организацията и редът за осъществяване на конвойната дейност се определят с инструкция на министъра на правосъдието. \r\nС инструкцията се уреждат организацията и редът, изпълнението, контролът и отчетността, включително мерките за изолация и охрана при осъществяването на конвойната дейност от надзорно-охранителния състав в ГДИН. Тя обхваща и действията по управлението на конвойната дейност с цел осигуряване на оптимално разпределение, правилно използване на силите и средствата, организиране на взаимодействието и координацията за изпълнение на поставените задачи. Предвижда се конвойната дейност да се осъществява от служителите от надзорно-охранителния състав, които са завършили курс за първоначална професионална подготовка и са положили успешно теоретико-практически изпит. \r\nРъководството и контролът на специфичната дейност по конвоиране ще се осъществява от главния директор на ГДИН. С проекта се създава по-ефективен механизъм за изпълнение на дейността, регламентират се отчетността и контролът на конвойната дейност, редът и разчетът на силите и средствата за конвоиране в зависимост от особеностите при изпълнение на конвойната дейност.", "date": "2019.01.30", "title": "Министерството на правосъдието публикува за обществено обсъждане проект на инструкция за конвоирането на лица от служители на Главна дирекция „Изпълнение на наказанията“"}
{"url": "http://www.focus-news.net/news/2019/01/30/2618009/ek-dokument-za-razmisal-za-po-ustoychiva-evropa-do-2030-g.html", "text": "Като част от дебата относно бъдещето на Европа, започнал с Бялата книга от 1 март 2017 г., Европейската комисия публикува документ за размисъл, озаглавен „Към устойчива Европа до 2030 г.“ Той е израз на твърдия ангажимент от страна на ЕС да постигне резултати по целите на ООН за устойчиво развитие, включително целите на Парижкото споразумение относно изменението на климата, съобщават от  пресслужбата на ЕК. \r\nДокументът поставя акцент и върху хоризонталните способстващи фактори, които ще подкрепят прехода към устойчивост, сред които са образованието, науката, технологиите, научните изследвания, иновациите и цифровизацията, финансите, ценообразуването, данъчното облагане и конкуренцията, отговорното бизнес поведение, корпоративната социална отговорност и новите бизнес модели, отворената и регулирана търговия, както и управлението и съгласуваността на всички нива. В края на документа се подчертава значението на проправянето на път за прехода към устойчивост в световен мащаб, тъй като нашите политики ще имат само ограничено въздействие върху планетата, ако други преследват противоположни политики.", "date": "2019.01.30", "title": "ЕК: Документ за размисъл за по-устойчива Европа до 2030 г."}
{"url": "http://www.focus-news.net/news/2019/01/30/2617996/smolyan-otmeneno-e-bedstvenoto-polozhenie-za-selo-mugla.html", "text": "Кметът Николай Мелемов отмени в 14.00 часа бедственото положение за с. Мугла със заповед № РД - 0088 от 30 януари т.г. Това съобщиха от  пресцентъра на Община Смолян.  Пътят за селото е  пробит за високопроходими МПС-а и продължават дейностите по разчистването му. От  9.30 часа тази сутрин в Мугла има и електричество.    \r\nПо рано от общината изпратиха за втори път хранителни продукти и лекарства за жителите на селото.", "date": "2019.01.30", "title": "Смолян: Отменено е бедственото положение за село Мугла"}
{"url": "http://www.focus-news.net/news/2019/01/30/2618004/ministar-rumen-porozhanov-grafikat-za-direktnite-plashtaniya-shte-bade-publikuvan-drugata-sedmitsa.html", "text": "Графикът за директните плащания ще бъде публикуван другата седмица. Това каза министърът на земеделието, храните и горите Румен Порожанов по време на блиц-контрол на Земеделска комисия и в отговор на въпрос на депутата от ГЕРБ и председател на комисията Десислава Танева за директните плащания, предаде репортер на  Агенция „Фокус“ . „Графикът ще го публикуваме до края на другата седмица. Той няма да се различава съществено от това, което беше през миналата година“, обясни той. По думите му това ще е най-вероятно в сряда. Министър Порожанов уточни, че миналата седмица са били платени 50% за  говеда, кози, бикове и крави. Според него миналата година не е имало забавяне.  \r\nДеница КИТАНОВА", "date": "2019.01.30", "title": "Министър Румен Порожанов: Графикът за директните плащания ще бъде публикуван другата седмица"}
{"url": "http://www.focus-news.net/news/2019/01/30/2618008/plovdiv-krastyo-ralenkov-e-pobeditel-v-6-oto-izdanie-na-natsionalniya-poetichen-konkurs-za-lyubovna-lirika-nazdravitsa-za-lyubovta-v-asenovgrad.html", "text": "Празниците на виното в Асеновград започнаха с отличаване на победителите в Националния поетичен конкурс „Наздравица за любовта”. Това съобщиха за  Радио „Фокус“ – Пловдив  от Община Асеновград. Водещата на церемонията Донка Налбантова върна лентата на времето назад към първата година на конкурса и припомни неговите инициатори и основни двигатели в лицето на Марияна Дафчева - зам.-председател на Сдружение за култура „Ново Арт Общество” и поетът и учител Атанас Георгиев. Всички присъстващи се изправиха на крака за минута мълчание в памет на големия художник и автор на логото на конкурса Иван Любенов, който напусна този свят в навечерието на Коледните празници. \r\nЖурито на тазгодишната „Наздравица за любовта” бе в състав председател Петър Анастасов и членове Иван Христов и Ники Комедвенска. Всеки от тях сподели своите впечатления от произведенията, които участват в конкурса. Те бяха единодушни в твърдението си, че са имали трудна задача, тъй като нивото на конкурса е вдигнато много през годините, а анонимността на участниците по регламент го прави още по-интересен и предизвикателен като идея и организация. \r\nНаградите връчи заместник-кметът на Община Асеновград инж. Мария Вълканова. Първото място в конкурса е за Кръстьо Раленков от София, а на второ и трето място са съответно Йордан Димитров от Стара Загора и Радостина Ангелова от София. Атанас Георгиев е победител в категорията за най-добър асеновградски поет. Поощрителни награди са отредени са Пламен Парнарев от Пазарджик и Рени Митева от Мездра.", "date": "2019.01.30", "title": "Пловдив: Кръстьо Раленков е победител в 6-ото издание на Националния поетичен конкурс за любовна лирика „Наздравица за любовта” в Асеновград"}
{"url": "http://www.focus-news.net/news/2019/01/30/2618013/kabinetat-odobri-dopalnitelno-sporazumenie-za-poddrazhka-i-eksploatatsiya-na-cms-detektora-v-tsern.html", "text": "Правителството прие Решение, с което предлага на Народното събрание да ратифицира Допълнително споразумение към Меморандума за разбирателство за поддръжка и експлоатация на CMS детектора (един от големите детектори на елементарни частици в Големия адронен ускорител в ЦЕРН) между Министерството на образованието и науката и Европейската организация за ядрени изследвания (ЦЕРН) - Addendum № 10. Допълнителното споразумение е за периода 2018-2026 г. Това съобщиха от  Правителствената информационна служба . \r\nОт 1999 г. България участва в поддръжката и експлоатацията на CMS детектора. Интеграцията и сътрудничеството в изследване структурата на материята имат влияние за развитието на много научни области у нас, като физика на високите енергии, ядрена физика, информатика, електроника, медицина и др. \r\nРазходите по изпълнението на Допълнителното споразумение ще бъдат осигурени в рамките на утвърдения бюджет на Министерството на образованието и науката за съответната година.", "date": "2019.01.30", "title": "Кабинетът одобри допълнително споразумение за поддръжка и експлоатация на CMS детектора в ЦЕРН"}
{"url": "http://www.focus-news.net/news/2019/01/30/2618010/nimh-nay-niskite-temperaturi-prez-fevruari-shte-badat-mezhdu-minus-13-i-minus-8-a-nay-visokite-mezhdu-14-i-19.html", "text": "Средната месечна температура за февруари в Северна България и високите полета ще е от 0° до 2˚, в Южна България и по Черноморието – между 2° и 5˚, а в планините – между минус 8° и минус 3˚. Такава е прогнозата за времето през февруари на  Националния институт по метеорология и хидрология (НИМХ) .  Средната месечна сума на валежите в равнините ще е между 30 и 50 mm, в планините – между 40 и 70 mm, за Рило-Родопския масив и Странджа от 60 до 100 mm. Тази година се очаква средната месечна температура да бъде около и над нормата. В по-голямата част от страната най-ниските температури през месеца ще бъдат между минус 13° и минус 8°, а най-високите - между 14° и 19°. Месечната сума на валежите ще бъде около нормата. В началото на месеца ще бъде доста по-топло от обичайното, особено през първите дни в Източна България, където ще духа умерен югозападен вятър. Вероятността за валежи до средата на десетдневието е малка. През втората половина от периода ще има валежи, в равнинната част от страната предимно от дъжд, в планините – от сняг. Температурите ще се понижават, но ще останат по-високи от средните. През второто и третото десетдневие температурите ще се понижат още и ще се колебаят около средните. Динамиката на атмосферата ще се запази и времето ще бъде променливо, с чести превалявания.  В равнинната част от страната ще има и дъжд, и сняг, но вероятността за трайна снежна покривка е малка.", "date": "2019.01.30", "title": "НИМХ: Най-ниските температури през февруари ще бъдат между минус 13° и минус 8°, а най-високите - между 14° и 19°"}
{"url": "http://www.focus-news.net/news/2019/01/30/2618011/v-ministerstvoto-na-vatreshnite-raboti-shte-se-provede-tseremoniya-po-vrachvane-na-godishnite-nagradi-na-sportnata-asotsiatsiya-na-mvr-za-2018-godina.html", "text": "В Министерството на вътрешните работи ще се проведе церемония по връчване на годишните награди на Спортната асоциация на МВР за 2018 година. Това съобщиха от пресцентъра на  МВР . Награждаването ще се проведе на 31 януари от 10.00 часа във фоайето на Министерството. \r\nРъководството на МВР ще поздрави носителите на годишните награди на Спортната асоциация на МВР. Призове ще бъдат присъдени в категориите „Индивидуални спортове“ – мъже и жени; „Колективни спортове“; „Отбор на годината“, „Спортен клуб на годината“, „Спортист на годината“ „Треньори със съществен принос за дейността на Спортната асоциация – МВР“, както и Специален приз за подпомагане на спорта  в МВР, за международен принос – МВР; и „Най-добре представили се деца в движенията „Млади приятели на полицията“ и „ Млад огнеборец“.", "date": "2019.01.30", "title": "В Министерството на вътрешните работи ще се проведе церемония по връчване на годишните награди на Спортната асоциация на МВР за 2018 година"}
{"url": "http://www.focus-news.net/news/2019/01/30/2618012/kyustendil-nablyudava-se-vloshavane-na-protivopozharnata-obstanovka-v-oblastta-prez-otoplitelniya-sezon.html", "text": "Наблюдава се влошаване на противопожарната обстановка в областта през отоплителния сезон. Това каза пред  Радио „Фокус” – Кюстендил  Румен Павлов, инспектор в сектор „Превантивна и контролна дейност” към Регионална дирекция „Пожарна безопасност и защита на населението” – Кюстендил. Данните сочат, че за изминалия отоплителен сезон са възникнали общо 62 пожара в битовата сфера, 11 от тези пожари са с материални загуби. Пострадал е един човек, а двама души са загинали. От началото на настоящия отоплителен сезон, започнал от 1 октомври 2018 година, до момента са възникнали общо 46 пожара в битовата сфера. От тях 11 са с нанесени материали загуби. Има двама души пострадали и двама човека загинали. В страната общият брой на загиналите е 75 души, а пострадалите са 126. \r\nВенцеслав ИЛЧЕВ", "date": "2019.01.30", "title": "Кюстендил: Наблюдава се влошаване на противопожарната обстановка в областта през отоплителния сезон"}
{"url": "http://www.focus-news.net/news/2019/01/30/2618014/api-vazstanoveno-e-dvizhenieto-po-pat-ii-82-samokov-sofiya-v-posoka-samokov.html", "text": "Възстановено е движението по път II-82 Самоков - София в посока Самоков. Това съобщиха от пресцентъра на  Агенция „Пътна инфраструктура“ .", "date": "2019.01.30", "title": "АПИ: Възстановено е движението по път II-82 Самоков - София в посока Самоков"}
{"url": "http://www.focus-news.net/news/2019/01/30/2618017/predlozheno-za-ratifikatsiya-e-izmenenieto-na-sporazumenie-mezhdu-aop-i-mezhdunarodnata-banka-za-vazstanovyavane-i-razvitie.html", "text": "Министерският съвет предлага на Народното събрание да ратифицира изменението на Споразумението за предоставяне на консултантски услуги между Агенцията по обществени поръчки и Международната банка за възстановяване и развитие, подписано на 21 декември 2018 г. в София. Това съобщиха от  Правителствената информационна служба . \r\nЗаложените в Споразумението дейности са за независима, външна оценка на актуалното състояние на системата на обществените поръчки в България, като с изменението се цели удължаване на срока на действие на документа до 28 февруари 2019 г. Целта е да се осигури достатъчно време за ефективно оценяване на актуалната система на обществените поръчки в страната, както и да се установи реалното въздействие на предприетите мерки в изпълнение на Националната стратегия за развитие на сектора обществени поръчки за периода 2014-2020 г., и да се идентифицират потенциалните области за подобрение. \r\nФинансирането на дейностите е осигурено в рамките на проект BG05SFOP001-2.008-0001 „Преглед и оценка на системата на обществените поръчки в България“, който се осъществява с финансовата подкрепа на Оперативна програма „Добро управление“, съфинансирана от Европейския съюз чрез Европейския социален фонд.", "date": "2019.01.30", "title": "Предложено за ратификация е изменението на споразумение между АОП и Международната банка за възстановяване и развитие"}
{"url": "http://www.focus-news.net/news/2019/01/30/2618019/spetsializiranata-prokuratura-privleche-kato-obvinyaemi-osem-uchastnitsi-v-grupa-za-proizvodstvo-i-razprostranenie-na-narkotitsi-v-plevensko.html", "text": "Специализираната прокуратура привлече като обвиняеми осем лица за участие в организирана престъпна група за производство и разпространение на наркотици в Плевенско. Те са задържани при специализирана операция на ГДБОП, секторите „БОП“ в Плевен, Ловеч, Русе, Разград, Враца и Монтана, ОДМВР - Пленен и Ловеч и Специализираната прокуратура. Това съобщиха от  пресцентъра на прокуратурата. \r\nПри извършените претрсвания на 13 жилища и 6 автомобила са намерени и иззети около 2,5 кг амфетамин, голямо количество материали и прекурсори със съответното оборудване за производство на метамфетамин, както и марихуана. Иззето е незаконно притежавано огнестрелно оръжие с боеприпаси, мобилни телефони, СИМ-карти. \r\nОт таванско помещение в къща в с. Опанец, общ. Плевен, са иззети материали, прекурсори и част от оборудване за производство на амфетамин. В пристройка, обособена като работилница, е открит 30-литров контейнер, съдържащ около 15 литра амфетамин база. На мястото е задържан 43-годишен мъж, участник в групата. \r\nВ стопанска постройка в с. Къртожабене, общ. Плевен, също е намерено значително количество материали, прекурсори и оборудване за производство на амфетамин, както и други вещества, използвани в процеса на синтезиране на наркотика. Иззет е плик с бяло прахообразно вещество, с приблизително тегло около 300 грама. В същата постройка открита карабина с оптичен мерник със заличени серийни номера и патрони. \r\nПо искане на Специализираната прокуратура на шестима от участниците в престъпната група Специализираният наказателен съд определи мерки за неотклонение „Задържане под стража“. Другите двама са с наложени парични гаранции от по 2000 лв. \r\nАпелативният специализиран наказателен съд потвърди изцяло определението на първоинстанционния съд, определените мерки са окончателни и не подлежат на обжалване.", "date": "2019.01.30", "title": "Специализираната прокуратура привлече като обвиняеми осем участници в група за производство и разпространение на наркотици в Плевенско"}
{"url": "http://www.focus-news.net/news/2019/01/30/2618020/aktualizirano-e-sporazumenieto-za-partnyorstvo-saobrazno-izmeneniya-ot-2018-g-v-operativnite-programi.html", "text": "Правителството одобри изменение и допълнение на Споразумението за партньорство на Република България, очертаващо помощта от Европейските структурни и инвестиционни фондове (ЕСИФ) за периода 2014-2020 г. и за актуализиране на финансовото разпределение на средствата от Европейския социален фонд, Европейския фонд за регионално развитие и Кохезионния фонд по тематични цели и оперативни програми.  \r\nТова съобщиха от  Правителствената информационна служба . Съгласно изискванията на общоевропейския Регламент за ЕСИФ № 1303/2013, Споразумението се актуализира веднъж годишно във връзка с настъпили измененията в програмите през изминалата година. \r\nПромените включват извършените през 2018 г. изменения в оперативните програми „Наука и образование за интелигентен растеж“, „Иновации и конкурентоспособност“, „Региони в растеж“, „Добро управление“, както и в Програмата за морско дело и рибарство.", "date": "2019.01.30", "title": "Актуализирано е Споразумението за партньорство съобразно изменения от 2018 г. в оперативните програми"}
{"url": "http://www.focus-news.net/news/2019/01/30/2618016/ivan-aleksandrov-rb-p-r-slaveykov-kolkoto-po-otgovorni-i-po-malko-suetni-sa-darzhavnitsite-dnes-tolkova-po-blizo-sme-do-etalona-stambolov.html", "text": "Стефан Стамболов е най-крупният от строителите на Следосвобожденска България. Това заяви в словото си по повод 165 години от рождението на българския държавник директорът на Регионална библиотека „П. Р. Славейков“ във Велико Търново Иван Александров, предаде репортер на  Радио „Фокус“ – Велико Търново . Александров определи Стефан Стамболов като премиерът на премиерите на страната ни. По думите му никой не може да го повтори, а само да го наподоби. Според Александров никой български политик и държавник не е получавал такава висока чуждестранна оценка както Стамболов. „Американската преса го сочи като най-значимият политически мъж на Балканите, а английската преса го нарича един от шестимата политици на 19 век. Съвременниците му характеризират Стамболов като личност с голямо обаяние, неизчерпаема енергия и желязна воля, съчетана с непринуден оптимизъм. Заслужено е избран за народен представител от Второто до Осмото народни събрания, за подпредседател на Второто и председател на Четвъртото Народно събрание. След детронирането на княз Александър Батенберг влиза в регентския съвет заедно с други заслужили двама търновци – Георги Живков и достойният офицер Сава Муткуров“, посочи Иван Александров.  \r\nТой добави, че паметникът на Стамболов във Велико Търново в е дело на скулптура проф. Нейко Маров и архитекта Лъчезар Лалев. Той е открит от президента Желю Желев на 6 юли 1995 година – един век след трагичната гибел на държавникът. „Колкото по-отговорни и по-малко суетни са държавниците днес, толкова по-близо сме до еталона „Стамболов“, който изгражда себе си като горещ родолюбец, последователен политик и способен държавник и заплаща с главата си, разсечена от ятагана на завистта и злобата“, подчерта Иван Александров. Той припомни, че Стамболов формира национална доктрина върху идеята на най-светлите умове на българското Възраждане, съставя програма за нейното осъществяване и следва като председател на парламента, регент и министър-председател в продължение на десет години. „За тогавашните условия, съизмеримо с резултатите в изграждането на модерната българска държава това десетилетие е равно на следващите 50. Запазва и укрепва независимостта на страната. Балансирайки между желанията на Великите сили, Стамболов създава оптимално външнополитически условия за признаването на България и на признаването на международния и авторитет. Налага европейски по дух административна уредба, ръководейки се от тезата, че българското общество може да решава националните си задачи със собствените си сили. Управлява с твърда ръка и активизира стопанската дейност, довела до по-голям износ на българска продукция и до приток на чужди капитали в националната ни икономика\", каза още Александров. „Приема чужди инвестиции и кредити. Запазва държавната собственост върху инфраструктурата, жп линии, пристанища, пощи и съобщения. Отстоява последователна, национално обоснована и материално обезпечена духовна политика – висше училища, национална библиотека, гимназии, театри, музеи, читалища и църкви в България. Европа и светът са го уподобили по подобаващ начин. Него бе съдено да бъде българският Бисмарк, да изведе малкото невзрачно Княжество, обект на невзрачна и снизходителна ирония на авансцената на европейската политика, и да го измъкне от задния двор не само на Балканите, но и на Европа“, допълни директорът на великотърновската библиотека. \r\nНадежда КРЪСТЕВА", "date": "2019.01.30", "title": "Иван Александров, РБ „П. Р. Славейков“: Колкото по-отговорни и по-малко суетни са държавниците днес, толкова по-близо сме до еталона „Стамболов“"}
{"url": "http://www.focus-news.net/news/2019/01/30/2618021/mvr-okolo-25-kg-amfetamin-sa-izzeti-pri-spetsializirana-operatsiya-na-gdbop-na-teritoriite-na-pleven-i-lovech.html", "text": "Около 2.5 кг амфетамин са иззети при специализирана операция на ГДБОП на териториите на Плевен и Ловеч. Това съобщиха от пресцентъра на  МВР . Специализираната полицейска операция с цел пресичане дейността на организирана престъпна група, занимавала се с производството и разпространение на наркотици, е проведена под ръководството на Специализираната прокуратура. По време на извършените действия по разследването са намерени и иззети голямо количество наркотични вещества -  около 2.5 кг амфетамин, 10 г марихуана, 5 г метамфетамин, както и голямо количество материали и прекурсори и съответното оборудване за производство на метамфетамин. Конфискувани са също мобилни телефони, СИМ-карти, огнестрелно оръжие и боеприпаси. Извършени са претърсвания  и изземвания на 11 адреса и 6 автомобила. Към  наказателна отговорност са привлечени 8 мъже.  \r\nДопълнително са проведени неотложни процесуално-следствени действия на още два адреса. От таванско помещение в къща в с. Опанец, общ. Плевен, са иззети материали, прекурсори и част от оборудване за производство на амфетамин. В пристройка, обособена като работилница е намерен и 30-литров контейнер, съдържащ около 15 литра амфетамин база. Там с полицейска мярка е задържан 43-годишен мъж. В стопанска постройка в с. Къртожабене, общ. Плевен, също са открити голямо количество материали, прекурсори и оборудване за производство на амфетамин, както и други вещества, използвани в процеса на синтезиране на наркотичното вещество. Намерен е плик с бяло прахообразно вещество, с приблизително тегло около 300 грама. От същата постройка е иззета и карабина с оптичен прицел със заличени серийни фабрични номера и патрони. Собственикът на имота е разпитан в качеството му на свидетел и е освободен.  \r\nВ операцията са участвали служители на ГДБОП, секторите БОП в Плевен, Ловеч, Русе, Разград, Враца и Монтана, както и служители на ОДМВР - Пленен и Ловеч.  \r\nШестима от участниците в престъпната група са с постоянна мярка за задържане, а на други двама - парични гаранции от по 2000 лeва.", "date": "2019.01.30", "title": "МВР: Около 2.5 кг амфетамин са иззети при специализирана операция на ГДБОП на териториите на Плевен и Ловеч"}
{"url": "http://www.focus-news.net/news/2019/01/30/2618023/ministar-rumen-porozhanov-mlechnite-produkti-po-uchilishtno-mlyako-nyama-kak-da-ne-se-vzimat-ot-balgarski-proizvoditeli.html", "text": "Млечните продукти по „Училищно мляко“ няма как да не се взимат от български производители. Това каза министърът на земеделието, храните  и горите Румен Порожанов по време на блиц-контрол на Земеделска комисия и в отговор на въпрос на депутата от ДПС Бюрхан Абазов във връзка с наредбата за „Училищен плод“ и „Училищно мляко“, предаде репортер на   Агенция „Фокус“ . Порожанов обяви, че не обича никак тази наредба. Във връзка с корекциите на наредбата, той обърна внимание, че тази, която в момента е качена, регламентира в кои случаи могат да се откажат от доставчик, а именно при некачествена стока и неспазване на сроковете. „Млечните продукти няма как да не се взимат от български производители. Тук конкуренцията е по-скоро между производителите“, каза Порожанов. Той обърна внимание, че изискването за плодовете и зеленчуците е една трета от тях да бъдат българско производство. „Имаме над 3500 училища. В момента нарасна бройката на над 400 000, беше към 350 000 ученици и деца в детските градини, които реално се ползват от подобни доставки“, допълни Порожанов.  \r\nДеница КИТАНОВА", "date": "2019.01.30", "title": "Министър Румен Порожанов: Млечните продукти по „Училищно мляко“ няма как да не се взимат от български производители"}
{"url": "http://www.focus-news.net/news/2019/01/30/2618024/pravitelstvoto-odobri-rezultatite-ot-osmata-sesiya-na-balgaro-beloruskata-komisiya-za-satrudnichestvo.html", "text": "Правителството одобри резултатите от Осмата сесия на Българо-белоруската междуправителствена комисия за търговско-икономическо и научно-техническо сътрудничество, която се проведе на 20 ноември 2018 г. в София. Това съобщиха от  Правителствената информационна служба . \r\nНа заседанието бяха обсъдени въпроси в основните области на двустранното сътрудничество: взаимна търговия, инвестиции, енергетика, селско стопанство, туризъм, транспорт, научно-техническо и иновационно сътрудничество и др. Бяха набелязани съгласувани мерки за разширяване на сътрудничеството и деловите връзки между двете страни в областите от взаимен интерес. \r\nВ рамките на сесията се състоя българо-белоруски бизнес форум с последващи двустранни срещи, организиран от Изпълнителната агенция за насърчаване на малките и средните предприятия от българска страна и Центъра за маркетинг и конюнктура на цените от белоруска страна. Участие взеха представители на 26 български компании от различни браншове: енергетика, машиностроене, дървообработване, консултантски услуги, битова химия, селско стопанство и др.", "date": "2019.01.30", "title": "Правителството одобри резултатите от осмата сесия на българо-белоруската комисия за сътрудничество"}
{"url": "http://www.focus-news.net/news/2019/01/30/2618025/rumen-petkov-abv-osnovnata-prichina-poradi-koyato-ne-mogat-da-badat-zastrahovani-voennite-vazduhoplavatelni-sredstva-e-che-balgariya-nyama-administrativen-regulatoren-organ.html", "text": "Основната причина, поради която не могат да бъдат застраховани военните въздухоплавателни средства, е това, че в Република България не съществува административен регулаторен орган, който да ги дефинира като летателни апарати. Това каза пред журналисти в Пловдив Румен Петков, председател на ПП АБВ, предаде репортер на  Радио „Фокус“ - Пловдив . „Преди 20 дни изразих тревогата, че въздухоплавателните средства не са застраховани. През последните няколко години имаме катастрофи с хеликоптери, аварии със самолети, които струват много скъпо, в това число и жертви, за съжаление наши подготвени пилоти, дали живота си за страната ни. Министърът на отбраната беше „любезен“ да каже, че не разбирам нещата, че трябва да се подготвя преди да говоря и че сме си купували самолети и вертолети, за да бъдат унищожавани. Много деликатно тогава изразих надеждата, че това ще е първият, но и ще е последният министър, който купува въоръжение, за да бъде унищожавано. Оставих му 20 дни, за да се поинтересува и да преодолее собствената си некомпетентност и неграмотност. В НАТО-ските армии въздухоплавателните средства са застраховани. Министерството на вътрешните работи има хеликоптери, които имат определени охранителни функции и те са застраховани. След като те са успели да ги застраховат, имат потенциала, интелигентността и подготовката да решат този въпрос. За да преодолее собствената си неграмотност и тази на екипа си, казвам на министъра на отбраната, че основната причина, поради която не могат да бъдат застраховани военните въздухоплавателни средства, е това, че в Република България не съществува административен регулаторен орган, който да ги дефинира като летателни апарати. Това не е проблем, възникнал с този министър на отбраната. Това е проблем в Министерството на отбраната след влизането ни в НАТО. Но това не отменя некомпетентността, неграмотността на този министър и на неговия екип. Той беше абсолютно категоричен, че самолетите и хеликоптерите се вземат , за да участват в битки едва ли не и няма как да бъдат застраховани. Като не знае какво да прави, да отиде да пита колегите си“, каза Петков.  \r\nПо думите му въздухоплавателните средства в НАТО са застраховани, защото имат Държавна въздухоплавателна агенция, която е надведомствен орган и е към Министерския съвет. „Тази агенция осъществява регистрацията и контрола на държавните въздухоплавателни средства, сертифицира нивото на подготовка на летателния технически състав, удостоверява годността на летищата и летателните площадки“, добави лидерът на ПП АБВ. Според Петков закупуването на самолети F-16 е критично решение от гледна точка на инфраструктурата. „Да се твърди, че закупуваш въоръжение, за да бъде унищожавано, е престъпление към националната сигурност, израз на национален нихилизъм, на лична неспособност да отговориш на потребностите, които изисква от теб заеманият пост“, каза още Румен Петков. \r\nМария РУСЕВА", "date": "2019.01.30", "title": "Румен Петков, АБВ: Основната причина, поради която не могат да бъдат застраховани военните въздухоплавателни средства, е, че България няма административен регулаторен орган"}
{"url": "http://www.focus-news.net/news/2019/01/30/2618007/stoyanka-manoleva-baseynova-direktsiya-zapadnobelomorski-rayon-14-sa-rayonite-v-koito-ima-znachitelen-potentsialen-risk-ot-navodneniya.html", "text": "Ежедневно следим справките на Националният институт по метеорология и хидрология за състоянието на речните нива. Това каза за  Радио „Фокус“ – Пирин  Стоянка Манолева, изпълняваща длъжността директор на Дирекция „Контрол“ към Басейнова дирекция „Западнобеломорски район“. По думите ѝ в периоди на интензивни валежи, силно снеготопене, както и при активизиране на оперативно им звено, ежедневно се изисква информация от териториалните структури на службите по пожарна безопасност и защита на населението и областните администрации. „Оперативното звено е в готовност да реагира при нужда 24 часа в денонощието. Мерките, които изпълняваме с цел недопускането на такива инциденти, са по-скоро превантивни и се осъществяват чрез ежегодно извършване на пролетни и есенни проверки за състоянието на потенциално опасни водни обекти, както и проводимостта на речните легла. Тези проверки се извършват в рамките на междуведомствените комисии, които се назначават от областните управители и от кметовете на общините“, каза още Манолева. Тя добави, че в тази връзка през 2016 година с решение на Министерски съвет е бил приет План за управление на рискът от наводнения, който обхваща плановия период 2016 – 2021 година. „В него са определени 14 района, в които има значителен потенциален риск от наводнения на територията на западнобеломорския район. За всеки от тях са заложени мерки, които имат за цел да предотвратят и намалят неблагоприятните последствия от наводненията, като предвидените мерки са свързани с ежегодно обследване на техническото и експлоатационното състояние на язовирите и съоръженията към тях, също и почистване на речните корита и дерета, с цел осигуряване преминаването на висока вълна“, подчерта Манолева. Тя добави, че е предвидена реконструкция и ремонт на язовири, реконструкция и поддържане, както и изграждане на нови корекции, също и непрекъснато изследване на техническото и експлоатационното състояние на мостовете. Според Манолева по принцип най-високи и потенциално опасни са водните нива в долните течения на двете ни основни реки – Струма и Места. „Значителни покачвания на речните нива се очакват както при обилни валежи, така и при покачване на температурите, което от своя страна е свързано с интензивното снеготопене, което ще настъпи след около месец“, отбеляза Манолева. \r\nЛивия НИНОВА", "date": "2019.01.30", "title": "Стоянка Манолева, Басейнова дирекция „Западнобеломорски район“: 14 са районите, в които има значителен потенциален риск от наводнения"}
{"url": "http://www.focus-news.net/news/2019/01/30/2618022/blagoevgrad-10-godishno-dete-e-postradalo-v-selo-mikrevo-sled-kato-tuhli-ot-neobitaema-postroyka-sa-padnali-varhu-nego.html", "text": "10-годишно дете е пострадало в село Микрево, след като тухли от необитаема постройка, в която си е играло са паднали върху него. Това съобщи за  Радио „Фокус“ – Пирин  говорителят на Областна дирекция на МВР – Благоевград Йорданка Шаркова. То е транспортирано за преглед в Спешен център – Сандански. По първоначална информация детето е със счупени крака. \r\nЛивия НИНОВА", "date": "2019.01.30", "title": "Благоевград: 10-годишно дете е пострадало в село Микрево, след като тухли от необитаема постройка са паднали върху него"}
{"url": "http://www.focus-news.net/news/2019/01/30/2618018/ministar-kiril-ananiev-se-sreshtna-s-lekari-ot-filiala-na-speshna-meditsinska-pomosht-v-gorna-oryahovitsa.html", "text": "Медицинските служители във Филиала на Спешна медицинска помощ в Горна Оряховица са готови да оттеглят подадените до момента 28 оставки, които депозираха след нападението над техен колега през миналата седмица. Това стана ясно по време на среща на министъра на здравеопазването Кирил Ананиев с д-р Емил Николов и д-р Деян Георгиев от ФСМП и представители на гражданско движение „Събуди се“ - Горна Оряховица, което в момента прави граждански патрули на спешния център, съобщиха от пресцентъра на  Министерството на здравеопазването . Лекарите изказаха благодарността си към здравния министър за бързата реакция и предприетите от него мерки, за да бъде гарантирана тяхната сигурност по време на работа. Още в петък министър Ананиев разпореди да бъде осигурена 24-часова физическа охрана на филиала. За една година през него са преминали 11 600 души, а близо 7 хиляди са обслужените адреси. Едва 30% от пациентите, на които е оказана спешна помощ, са постъпили в болница.   \r\nПо време на срещата бяха обсъдени и въпроси, свързани с промяна в Наказателния кодекс при вербална и физическа агресия над медицински лица, ефективното разходване на средствата за спешна помощ, промяна в категорията на труд за спешните медици, санкции за хората, които подават фалшиви сигнали към 112, както и липсата на кадри в системата.   \r\nЗдравният министър още веднъж осъди посегателствата спрямо медицински специалисти и заяви, че Министерството на здравеопазването ще реагира с всички възможни мерки при такива случаи. Кирил Ананиев благодари на целия екип на ФСМП и ги увери, че държавата застава зад тях.", "date": "2019.01.30", "title": "Министър Кирил Ананиев се срещна с лекари от Филиала на Спешна медицинска помощ в Горна Оряховица"}
{"url": "http://www.focus-news.net/news/2019/01/30/2618015/a1-on-makedoniya-liderat-na-samoopredelenie-obyavi-masovi-protesti-ako-tachi-ne-spre-vredniya-dialog-sas-sarbiya.html", "text": "Председателят на опозиционното движение „Самоопределение“ Албин Курти обяви нови „масови протести\", ако президентът на Косово Хашим Тачи „не спре да настоява за промяна на границата\" на най-младата държава на Балканите, предава македонската електронна медия  A1 On . \r\nВ обръщение пред парламента в Прищина, Курти увери, че „Самоопределение“ няма да позволи да се посегне на територията на Косово и да се преговаря за суверенитета на страната. Съгласно думите му, макар протестът от 29 ноември миналата година да е бил изключително мащабен, той „няма да бъде нищо“ в сравнение с бъдещите такива, които ще организира движението, „ако Тачи не спре вредния диалог със Сърбия\". \r\nПовече от половин година Тачи – съгласно думите на Курти - се стреми да наложи идеята за „корекция на границите“, за да постигне окончателно решение на споровете между Косово и Сърбия. Тереза Герова", "date": "2019.01.30", "title": "A1 On (Македония): Лидерът на „Самоопределение“ обяви „масови протести“, ако „Тачи не спре вредния диалог със Сърбия“"}
{"url": "http://www.focus-news.net/news/2019/01/30/2618029/odobreni-sa-rezultatite-ot-balgarskoto-uchastie-v-zasedanieto-na-saveta-na-es-po-konkurentosposobnost.html", "text": "Правителството одобри резултатите от участието на българската делегация в редовното заседание на Съвета на Европейския съюз по конкурентоспособност, което се проведе на 29 и 30 ноември 2018 г. в Брюксел.Това съобщиха от  Правителствената информационна служба . \r\nВ рамките на заседанието бяха обсъдени въпроси свързани с бъдещето на единния пазар, цифровизацията и цифровата икономика, инвестиции в иновации и ключови области като киберсигурността и изкуствения интелект, прилагане на законодателството и спазване на съществуващите правила и др. Министрите поставиха акцент върху конкурентоспособността на европейската индустрия.", "date": "2019.01.30", "title": "Одобрени са резултатите от българското участие в заседанието на Съвета на ЕС по конкурентоспособност"}
{"url": "http://www.focus-news.net/news/2019/01/30/2618026/ria-novosti-nikolas-maduro-zapodozrya-dezertyori-v-podgotovkata-na-prevrat.html", "text": "Според Николас Мадуро „дезертьори“ от армията, избягали в Колумбия, подготвят преврат срещу него, предава руската информационна агенция  РИА Новости . \r\n„Сблъскваме със заговори и ги преодоляваме всеки ден. Група дезертьори станаха наемници на колумбийски олигарси и подготвят преврат в Колумбия, за да внесат раскол в Боливарските въоръжени сили“, заяви Мадуро в реч пред военни.  \r\nПо-рано в интервю за агенцията Мадуро изрази увереност, че САЩ са издали заповед на правителството на Колумбия да го убие. Поради тази причина ако нещо се случи с него, отговорност следва да се търси от тези две държави, категоричен бе Мадуро.  \r\n„На първо място, съдбата ми е в ръцете на Господ, аз съм християнин, вярвам в защитата на Бог. Народът на Венецуела ме защитава през цялото време, имаме добра разузнавателна служба.  Но без съмнение, Доналд Тръмп е издал заповед да ме убие, казал е на колумбийското правителство, на колумбийската мафия, да ме убие. Ако нещо ми се случи, Доналд Тръмп и колумбийският президент Иван Дуке ще бъдат отговорни за всичко, което се е случило с мен“, подчерта Мадуро.   Тереза Герова", "date": "2019.01.30", "title": "РИА Новости: Николас Мадуро заподозря „дезертьори“ в подготовката на преврат"}
{"url": "http://www.focus-news.net/news/2019/01/30/2618027/blagoevgrad-kontsert-spektakal-oskarite-v-muzikata-shte-bade-predstaven-v-grada.html", "text": "Концерт-спектакъл „Оскарите в музиката“ ще бъде представен в Благоевград. Това съобщиха от  пресцентъра на Община Благоевград . В ролите влизат актьорите Милица Гладнишка и Филип Аврамов, с участието на оркестъра на Държавна опера-Бургас. Диригент е Левон Манукян, сценарист Юлия Манукян. Проектът ще бъде поставен на 4 февруари от 19.00 часа в зала „Пейо Яворов“. Концерт-спектакълът  представя света на филмите, отличени с оскар за музика. Включени са песни от филмите ,,Мръсни танци\", ,,Тарзан\", ,,Роки\",  ,,Властелинът на пръстените\", ,,Красавицата и звяра\", ,,Междузвездни войни\" и др. Това са само част от заглавията, включени в спектакъла, който   припомня и забавни моменти от връчването на престижните статуетки от отминали години. Билети се предлагат на касата на Пейо Яворов!", "date": "2019.01.30", "title": "Благоевград: Концерт-спектакъл „Оскарите в музиката“ ще бъде представен в града"}
{"url": "http://www.focus-news.net/news/2019/01/30/2618030/hidromineral-ood-e-noviyat-kontsesioner-na-uchastak-magstroy-ot-nahodishte-studena.html", "text": "Дружеството „Хидроминерал“ ООД ще поеме изцяло правата и задълженията по концесионния договор за добив на строителни материали - доломити, от находище „Студена“, участък „Магстрой“. Това реши Министерският съвет на днешното си заседание, одобрявайки промяната, поискана от досегашния концесионер - „Магстрой“ ООД, съобщиха от  Правителствената информационна служба . \r\nНаходище „Студена“, участък „Магстрой“, е разположено в землищата на селата Студена и Витошко, община Перник. Концесионният договор за добив на доломити от него е сключен с „Магстрой“ ООД през 2012 г. за срок от 35 г. \r\nС днешното правителствено решение не се правят никакви други изменения по концесионния договор.", "date": "2019.01.30", "title": "„Хидроминерал“ ООД е новият концесионер на участък „Магстрой“ от находище „Студена“"}
{"url": "http://www.focus-news.net/news/2019/01/30/2618031/veliko-tarnovo-7-novi-dogovora-s-turoperatori-e-sklyuchila-obshtinskata-turisticheska-agentsiya-tsarevgrad-tarnov-na-svetovnoto-izlozhenie-fitur-v-madrid.html", "text": "7 нови договора с различни туроператори сключи Общинската туристическа агенция „Царевград Търнов“ на световното изложение FITUR в Мадрид. Това беше първото участие на туристическата агенция във форума. Това каза в ефира на  Радио „Фокус“ – Велико Търново  управителят на „Царевград Търнов“ Борислав Йорданов. Той отчете завишен интерес не само към България, но и конкретно към града. „Подписахме нови договори с туроператори и контрагенти, които работят с България и продават страната ни. Освен това ни предстои и установяване на още контакти с нови партньори, имаме изпратени 10 оферти“, коментира още Борислав Йорданов. Той припомни, че през миналата година ръстът на испанските туристи в града е бил около 20% и изрази надежда, че през настоящата той ще се увеличи. \r\nFITUR е едно от най-големите изложения в света. През настоящата година в него участваха 160 страни, а посетителите бяха около 115 хиляди. \r\nЛуиза ТРАНЧЕВА", "date": "2019.01.30", "title": "Велико Търново: 7 нови договора с туроператори е сключила Общинската туристическа агенция „Царевград Търнов“ на световното изложение FITUR в Мадрид"}
{"url": "http://www.focus-news.net/news/2019/01/30/2618032/balgarski-poshti-ead-shte-izvarshi-zamyana-na-imoti-s-tsel-dalgosrochni-ikonomii.html", "text": "„Български пощи“ ЕАД ще извърши замяна на недвижими имоти със съсобственика „Българска телекомуникационна компания“ ЕАД, с цел дългосрочно спестяване на разходи. Това съобщиха от  Правителствената информационна служба . Дружеството ще придобие чрез замяна правото на собственост върху сграда в София с обща площ 1000 кв. м. В замяна, „Български пощи“ ЕАД ще предостави помещения с обща площ 180 кв. м. Целта на замяната е дружеството да премести административните служби на Регионално управление „Западен район“. Към момента те се помещават в сграда, за което плащат годишен наем.", "date": "2019.01.30", "title": "„Български пощи“ ЕАД ще извърши замяна на имоти с цел дългосрочни икономии"}
{"url": "http://www.focus-news.net/news/2019/01/30/2618036/burgas-mezhdunarodniyat-proekt-za-avtorsko-dokumentalno-kino-kinedok-prodalzhava-s-prozhektsiyata-na-filma-blagodarim-za-dazhda.html", "text": "Международният проект за авторско документално кино „КИНЕДОК“ продължава с прожекцията на филма „Благодарим за дъжда“. Това съобщиха от пресцентъра на  Община Бургас . Това е филмът, който ще бъде представен тази седмица в рамките на Международния проект за авторско документално кино „КИНЕДОК“ в зала „Петя Дубарова“ на КЦ „Морско казино“, ет. 1, от 18.30 часа с вход свободен. Лентата е с времетраене: 87 мин. Режисьор е Julia Dahr. Копродукцията от 2017 г на Норвегия и Великобритания разказва: През последните 5 години Кисилу, фермер от Кения, заснема с камерата си живота на семейството си, селото, в което живее, както и многобройните последствия от климатичните промени. Документирал е наводнения, суши и бури, но също и съвсем човешки аспекти от живота – децата му са върнати вкъщи от училище, когато не може да плаща учебните такси, хора мигрират от селото в града в търсене на работа, а семейните отношения са напрегнати. Вследствие на буря, която разрушава къщата му, Кисилу създава общностно движение от фермери, борещи се с влиянието на екстремния климат, след което носи своето послание за борба и надежда чак до международна среща на ООН в Париж. Там, сред навъсените политици, събрали се на най-голямата среща в света относно климатичните промени, отношенията между Кисилу и норвежката режисьорка Джулия Дар претърпяват забележителен обрат, хвърляйки силна светлина върху движението за климатична правда и върху неизмеримо различните светове, които те двамата представляват.", "date": "2019.01.30", "title": "Бургас: Международният проект за авторско документално кино „КИНЕДОК“ продължава с прожекцията на филма „Благодарим за дъжда“"}
{"url": "http://www.focus-news.net/news/2019/01/30/2618033/veliko-tarnovo-zadarzhani-sa-dvama-dushi-za-krazhba-na-zlatni-nakiti-i-600-leva-ot-zhilishte-v-grada.html", "text": "Задържани са двама души за кражба на златни накити и 600 лева от жилище в града, съобщиха от  ОДМВР – Велико Търново . От допълнително проведени действия по разследването, във връзка с досъдебно производство на РУ – Велико Търново за кражба срещу двама мъже, на 38 и 41 години от Търговище, е установено, че същите са автори и на друга взломна кражба. На 5 юли миналата година двамата влезли с взлом в жилище в областния град и извършили кражба на златни накити и 600 лева. Те са привлечени, като обвиняеми и за това деяние. Задържани са под стража по предходното досъдебно производство. Работата по документиране на престъпната им дейност продължава.", "date": "2019.01.30", "title": "Велико Търново: Задържани са двама души за кражба на златни накити и 600 лева от жилище в града"}
{"url": "http://www.focus-news.net/news/2019/01/30/2618034/s-nov-zakon-se-reglamentira-podgotovkata-organizatsiyata-i-provezhdaneto-na-prebroyavane-na-zemedelskite-stopanstva-prez-2020-g.html", "text": "Правителството одобри проект на Закон за преброяване на земеделските стопанства през 2020 г. Това съобщиха от  Правителствената информационна служба . Законопроектът има за цел да продължи поредицата от европейски изследвания на структурата на земеделските стопанства, свързана с проследяване на тенденциите в развитието на земеделските структури. Ще бъдат осигурени статистически данни за земеделските стопанства, надеждна основа за бъдещата Обща селскостопанска политика в страната и в Европейският съюз. \r\nАнкетирането на земеделските стопанства ще започне на 1 септември 2020 г. и ще приключи на 18 декември 2020 г. До 18 септември 2020 г. се предвижда преброяването да се извършва по интернет чрез предоставяне на данни от земеделския стопанин с помощта на уеб-базирано приложение и попълване на електронен въпросник. В оставащия период данните ще бъдат събирани от анкетьор чрез интервю със стопанина. \r\nС провеждането на преброяване в страната ще се получи обобщена и изчерпателна информация за броя, типа и размера на земеделските стопанства, използването на земеделската земя и отглежданите селскостопански животни.", "date": "2019.01.30", "title": "С нов закон се регламентира подготовката, организацията и провеждането на преброяване на земеделските стопанства през 2020 г."}
{"url": "http://www.focus-news.net/news/2019/01/30/2618037/kap-valentin-enchev-direktsiya-morska-administratsiya-11-buni-i-mostitsi-vav-varna-i-po-severnoto-chernomorie-sa-v-losho-sastoyanie-i-tryabva-da-badat-obezopaseni.html", "text": "11 буни и мостици във Варна и по цялото Северно Черноморие са в лошо състояние и не отговарят на изискванията за безопасност. След поредната проверка, още на 2 ноември миналата година, от Морска администрация във Варна са издали заповед, забраняваща заставането на плавателни съдове до обектите, както и за привеждането им в безопасно състояние. Това съобщи за  Радио „Фокус“ – Варна  директорът на Дирекция „Морска администрация“ кап. Валентин Енчев. „Такива забрани се издават всяка година. Тези проверки са регулярни, извършват се по няколко пъти. Това са буни, мостици и съоръжения, които не са регистрирани за приставане, но въпреки това забраната се нарушава“, обясни кап. Енчев. Според него на всички обекти са направени проверки. По думите му е установено, че са опасни за приставане на плавателни средства. „Едно от тях е Вълноломът при Морска гара във Варна, където на Празника на Варна – 15 август миналата година, се случи фатален инцидент, в който загинаха две деца. Именно удавянето на двете непълнолетни момчета стана причина за сформирането на работна група от страна на Областна управа\", припомни кап. Енчев. Според него след инцидента е възложено и преброяването на всички подобни опасни места по инициатива на областния управител. Според директора на Морска администрация – Варна, останалите опасни места са Малка буна „Иканталъка“, Южният мостик в курортния комплекс Албена, Буната на плажа „Кабакум“, пристанът пред административната сграда на курорта Слънчев ден, Първа и Трета буна на Алея „Първа“ във Варна, пристан „Романтика“ на Галата, Северна и Южна буна на плаж „Болата“, мостик „Боцманат“ в Балчик, Буна 3 и 4 в Кранево.  \r\nВ заповедта на кап. Енчев от ноември миналата година е разписано, че на места по съоръженията има изкъртена бетонна настилка до ниво арматура, почти навсякъде осветлението е неизправно и елементите на ел. инсталациите са повредени. Други нередности са свързани с липсващи елементи от отбивните устройства и останали опасни корозирали и стърчащи планки. Някъде липсват покривни капаци на проводите и на технологичните гнезда. Според кап. Енчев често поставените предупредителни табели изчезват от някои от обектите.  \r\nОбластният управител Стоян Пасев също е издал заповед на 17 януари, с която задължава всички собственици и концесионери да докладват какви мерки за обезопасяване ще бъдат предприети. \r\nДиана СТОЕВА", "date": "2019.01.30", "title": "Кап. Валентин Енчев, Дирекция „Морска администрация“: 11 буни и мостици във Варна и по Северното Черноморие са в лошо състояние и трябва да бъдат обезопасени"}
{"url": "http://www.focus-news.net/news/2019/01/30/2618038/sliven-obshtinata-predlaga-proekt-za-izgrazhdane-na-spetsializirana-karta-na-podzemnata-infrastruktura-na-grada.html", "text": "Общината предлага проект за изграждане на специализирана карта на подземната инфраструктура на града. Това съобщиха от пресцентъра на  Община Сливен . По този повод кметът Стефан Радев свика среща с представители на всички експлоатационни дружества, работещи на територията на Сливен.  \r\nЦелта на този проект е общото сътрудничество за създаване на специализирани карти на подземните мрежи и съоръжения, като цялата информация да се въведе на едно място. В перспектива това ще облекчи гражданите и предприятията в евентуално тяхно проектиране, строителство или поддръжка. \r\n„Надявам се да създадем успешен модел за обща работа, от който пример да почерпят и останалите общини“, каза Стефан Радев. \r\nДо края на следващата седмица предстои създаването на работна група, която да изготви плана за работа. В него ще участват представители на общината и партньорите от „Водоснабдяване и канализация - Сливен“ ООД, ЕВН България, „Електроразпределение Юг“ ЕАД, „Българска телекомуникационна компания“ ЕАД, Регион Юг, „Топлофикация-Сливен“ ЕАД, „ГАЗТРЕЙД Сливен“ ЕООД, със съдействието на Служба по геодезия, картография и кадастър – Сливен.", "date": "2019.01.30", "title": "Сливен: Общината предлага проект за изграждане на специализирана карта на подземната инфраструктура на града"}
{"url": "http://www.focus-news.net/news/2019/01/30/2618039/novi-60-nabori-ot-danni-s-obshtestveno-znachenie-shte-badat-publikuvani-za-obshtestveno-polzvane.html", "text": "Правителството утвърди списък с нови 60 набори от данни по приоритетни области от обществено значение, които ще бъдат публикувани на Портала за отворени данни www.opendata.government.bg до 31 март 2019 г. Това съобщиха от  Правителствената информационна служба . \r\nСъгласно подадени предложения от административните органи през 2018 г. основна част от новите данни са в секторите правосъдие, земеделие, храни и гори, здравеопазване, финанси и отчетност, околна среда, национална статистика. Със свободен достъп ще са регистърът на техническите паспорти на строежите, данните за извършени ревизии от НАП и резултатите от тях, планираните централизирани обществени поръчки, които предстои да бъдат стартирани от Централния орган за покупки към Министерството на финансите, броят на лицата, изтърпяващи наказание лишаване от свобода в страната, броят на задържаните лица при арести и на осъдените на пробация, статистиката на извършените трансплантации на органи в лечебните заведения в България, регистърът на браншовите организации и на националните браншови организации в горския сектор и редица други. \r\nСъгласно Закона за достъп до обществена информация организациите от обществения сектор публикуват за повторна употреба публичната информация, която събират, създават и поддържат, в отворен машинночетим формат. До момента над 500 организации са публикували общо 8 685 набори от данни в националния портал, който позволява цялостното извличане на публикуваната информация или на части от нея.", "date": "2019.01.30", "title": "Нови 60 набори от данни с обществено значение ще бъдат публикувани за обществено ползване"}
{"url": "http://www.focus-news.net/news/2019/01/30/2618040/blagoevgrad-s-36-sm-sa-se-povishilo-nivoto-na-reka-struma-povishenieto-vav-vodnite-niva-na-mesta-e-s-67-sm.html", "text": "С 36 см са се повишило нивото на река Струма, повишението във водните нива на Места е с 67 см през последното денонощие. Това сочи справка на сайта на  Националния институт по метеорология и хидрология . Регистрираните изменения на речните нива за водосбора на река Струма са от минус 4 см до плюс 36 см, а за водосбора на река Места от минус 1 см до плюс 67 см. Водните количества на по-голямата част от реките в басейна са около праговете за високи води. Днес речните нива ще се повишават вследствие на валежи, комбинирани със снеготопене. По-значителни ще бъдат повишенията във водосбора на река Струма и в притока ѝ река Струмешница и в долното течение на река Места.  \r\nПрез следващите три дни речните нива в басейна ще се понижават, като в резултат оттичане ще има повишения на речните нива в долните части на основните реки. В резултат на интензивни валежи, комбинирани със снеготопене, има опасност от възникване на поройни наводнения в следобедните и вечерни часове във водосбора на река Струма – долните части от водосборите на реките Мелнишка, Струмешница и Петричка, както и в долните части на основната река.", "date": "2019.01.30", "title": "Благоевград: С 36 см са се повишило нивото на река Струма, повишението във водните нива на Места е с 67 см"}
{"url": "http://www.focus-news.net/news/2019/01/30/2618041/balgarski-poshti-ead-razprashtat-se-falshivi-mms-saobshteniya-ot-imeto-na-druzhestvoto-za-tombola-sas-smartfoni-sreshtu-predostavyane-na-lichni-danni.html", "text": "„Български пощи“ ЕАД уведомява, че се разпращат фалшиви MMS съобщения от името на дружеството. Това съобщиха от пресцентъра на  „Български пощи“ ЕАД  . В съобщенията фигурира логото на „Български пощи“ ЕАД. Текстът гласи, че дружеството провежда томбола и всяка сряда раздава 10 смартфона на печелившите, а за участие в томболата получателят на съобщението трябва да предостави лични данни от дебитна или кредитна карта. \r\n„Български пощи“ ЕАД обръща внимание, че не провежда томбола, не раздава награди и при никакви поводи не изисква лични данни от дебитна или кредитна карта.", "date": "2019.01.30", "title": "„Български пощи“ ЕАД: Разпращат се фалшиви MMS съобщения от името на дружеството за томбола със смартфони срещу предоставяне на лични данни"}
{"url": "http://www.focus-news.net/news/2019/01/30/2618044/varna-19-godishen-mladezh-ostava-v-aresta-po-obvinenie-za-telefonni-izmami.html", "text": "Варненският окръжен съд потвърди като законосъобразна определената от Районен съд – Варна мярка за неотклонение „Задържане под стража“ спрямо 19-годишния Даниел С., обвинен за телефонни измами . Това съобщиха от пресцентъра на  Съда . Младежът е привлечен като обвиняем по досъдебно производство на  ІІІ РУ при ОДМВР - Варна, образувано на 19 януари. Даниел С. е разследван, за това че в съучастие с неустановени лица е извършвал т.нар. „телефонни измами“ с цел да набави за себе си или другиго имотна облага. \r\nСпоред обвинението на  19 януари, под предлог, че трябва да помогне на полицията за залавяне на телефонни измамници, той и съучастниците му успели да заблудят жена да им даде 5 700 евро. Три дни по- късно, на 22 януари, същият сценарий за въвеждане в заблуждение бил приложен и на семейство, от което били присвоени 5 700 лв., 700 евро, различни бижута и ценности. \r\nПрестъплението, в което е обвинен Даниел С., е тежко умишлено, като Наказателният кодекс предвижда наказание „лишаване от свобода“ от 1 до 6 години. Към момента спрямо него се води и друго неприключило досъдебно производство за притежание на наркотици. \r\nВъззивният окръжен съд сподели основанията на Районен съд – Варна за определяне на първоначалния арест. Те се основават на данните, събрани в хода на разследването – протоколи за разпит, претърсвания, изземвания и показания на свидетелите. И според този съдебен състав са налице достатъчно данни, за да се направи обосновано предположението, че Даниел С. е съпричастен към авторството на деянието, за което е обвинен. Варненски окръжен съд намира, че има реална опасност той да се укрие, тъй като към момента младежът, макар и да има постоянен адрес, не учи и не работи, за да си осигури доходи. От друга страна деянието, за което му е предявено обвинение, се характеризира с висока обществена опасност, поради което съдът намери, че е налице реално опасност Даниел С. да извърши престъпление и потвърди първоначалният му арест. \r\nОпределението на Варненски окръжен съд е окончателно и не подлежи на обжалване.", "date": "2019.01.30", "title": "Варна: 19-годишен младеж остава в ареста по обвинение за телефонни измами"}
{"url": "http://www.focus-news.net/news/2019/01/30/2618045/sazdava-se-darzhavna-agentsiya-bezopasnost-na-dvizhenieto-po-patishtata.html", "text": "Правителството прие Постановление за създаване на Държавна агенция „Безопасност на движението по пътищата“ към Администрацията на Министерския съвет. Това съобщиха от  Правителствената информационна служба . \r\nАгенцията ще разработва, координира и контролира провеждането на политиката за повишаване на безопасността на движението по пътищата в България, като се предвижда да поеме част от функциите на различните институции, между които е споделена отговорността за безопасността на движението по пътищата към настоящия момент.  \r\nСпециализираното звено ще събира обективни данни и ще осъществява постоянен мониторинг на постигнатите резултати и ефективността на предприетите мерки. Наред с това ще организира сътрудничеството с висши училища и научни организации за осъществяване на научноизследователска дейност, ще провежда информационни и образователни кампании, както и ще извършва консултации с гражданското общество, бизнеса, академичните и научни среди.  \r\nПредстои да бъде извършен задълбочен анализ с оглед хоризонталния характер на политиката за повишаване на безопасността на движението по пътищата и обществената й значимост преди да се пристъпи към промени в законодателството.", "date": "2019.01.30", "title": "Създава се Държавна агенция „Безопасност на движението по пътищата“"}
{"url": "http://www.focus-news.net/news/2019/01/30/2618042/dve-novi-stipendii-za-uchenitsi-sled-zavarsheno-osnovno-obrazovanie-odobri-pravitelstvoto.html", "text": "Две нови стипендии за учениците, завършили основното си образование, одобри правителството. Това съобщиха от  Правителствената информационна служба . Първата е за ученици, които се обучават в дуална система на обучение в класовете от първи гимназиален етап. Втората е за тези, които са приети в осми клас по защитените специалности от професии или специалности от професии, по които се очаква недостиг от специалисти на пазара на труда, и се обучават по тях през тази учебна година. \r\nСтипендиите ще се предоставят на основа класиране на учениците подобно на стипендиите за постигнати образователни резултати и за подпомагане на достъпа до образование и предотвратяване на отпадането. Учениците, които отговарят на условията за получаване на повече от една стипендия, ще имат право да изберат само на една от тях. В същото време има възможност, когато ученик е класиран за една от двата вида нови стипендии и едновременно за стипендия за образователни резултати, да има право да получи и половината от размера на стипендията за образователни резултати. Целта е да се стимулират учениците с по-висок успех. Предвиждат се и стипендии за ученици със специални образователни потребности след завършен седми клас, които се обучават в държавните и в общинските центрове за специална образователна подкрепа. \r\nНовите месечни стипендии за ученици ще се отпускат от втория срок на учебната 2018/2019 година. Те няма да се изплащат на ученици с пет отсъствия по неуважителни причини през месеца, за който е стипендията. \r\nУчениците през учебните 2018/2019 и 2019/2020 г., които се обучават в дуална система и получават стипендии по проект „Швейцарска подкрепа за въвеждане принципите на дуалното обучение в българската образователна система“, няма да имат право на стипендия за ученици за дуалната система на обучение в класовете от първи гимназиален етап, осигурена от държавния \r\nбюджет. \r\nПромените имат за цел разширяване на кръга от ученици с право на стипендии след завършено основно образование. Целта е да допринесат за укрепване на връзката между професионалното образование и обучение и изискванията на пазара на труда, а също и за намаляване на отпадащите от училище.", "date": "2019.01.30", "title": "Две нови стипендии за ученици след завършено основно образование одобри правителството"}
{"url": "http://www.focus-news.net/news/2019/01/30/2618043/shumen-okrazhniyat-sad-shte-provede-zasedanie-po-deloto-hitrino-na-31-yanuari.html", "text": "Окръжният съд ще проведе заседание по делото „Хитрино“ на 31 януари. Това съобщиха от пресцентъра на  Окръжен съд - Шумен . Следващото съдебно заседание по НОХД № 349/2017 г. е насрочено за 31 януари 2018 г. от 10.00 часа. Видеоконференцията с Окръжния съд в Берлин ФР Германия за разпит на Хенрик Аммосер е насрочена за 13.30 часа.", "date": "2019.01.30", "title": "Шумен: Окръжният съд ще проведе заседание по делото „Хитрино“ на 31 януари"}
{"url": "http://www.focus-news.net/news/2019/01/30/2618028/veliko-tarnovo-uvelichen-e-broyat-na-leglata-v-neonatologiyata-na-mobal-d-r-stefan-cherkezov.html", "text": "Увеличен е броят на леглата в Неонатологията на МОБАЛ „Д-р Стефан Черкезов“ с две повече, съобщиха от  лечебното заведение . Отделението вече разполага с общо 20 легла. Това се налага, тъй като се увеличава броят на пациентите, които преминават през Отделението, тъй като Неонатологията е единствената в областта. \r\nВ интензивният сектор на Неонатологичното отделение броят на местата е 5. От началото на 2019 година през него са преминали общо 22 бебета. Три от тях  са били приети с  влошено състояние след изписване  след раждането им, тъй като са били на възраст под  30 дена. \r\nОт великотърновската болница съобщават още, че 6-годишното дете, което беше прието в реанимация с менигоенцефалит, вече е приведено в Инфекционзно отделение, като състоянието му се подобрява. 21-годишната бременна жена вече е изведена от апаратна вентилациия, контакта и адекватна е и предстои също да бъде приведена в Инфекциозното отделение. Тежко остава състоянието на жената, която беше приета с пневмония. Установен е ендокардит и в момента е на апаратна вентилация.", "date": "2019.01.30", "title": "Велико Търново: Увеличен е броят на леглата в Неонатологията на МОБАЛ „Д-р Стефан Черкезов“"}
{"url": "http://www.focus-news.net/news/2019/01/30/2618046/dobrich-obshtinata-osiguryava-170-000-leva-za-bezplatni-i-namaleni-karti-za-gradskiya-transport-za-hora-s-uvrezhdaniya-i-pensioneri-nad-70-godini.html", "text": "Средствата за безплатни карти за градски транспорт на хора с увреждания и намалени за пенсионери над 70 години са увеличени с 20 000 лева в сравнение с актуализирания бюджет за миналата година. Общият бюджет за тази дейност за 2019 година  е в размер на 170 000 лева. Това съобщиха от пресцентъра на  Общината . \r\nСъгласно приети от Общински съвет - град Добрич критерии, отчитайки членската маса на всички сдружения на хора с увреждания, Общината определи броят на карти, които ще бъдат предоставени за всяка организация за 2019 година. Всяко сдружение има право по вътрешни критерии да разпредели полагащите му се карти между своите членове. За тази година са разпределени общо 173 безплатни годишни карти на хора с увреждания.  \r\nС това перо се предоставя и възможност на пенсионерите над 70 години, да ползват всички линии на желан от тях транспортен оператор, като за целта си закупят месечна абонаментна карта на стойност от 10,00 лева, а Община Добрич дофинансира транспортната услугата. През 2018 г. са издадени общо 9 044 месечни карти.", "date": "2019.01.30", "title": "Добрич: Общината осигурява 170 000 лева за безплатни и намалени карти за градския транспорт за хора с увреждания и пенсионери над 70 години"}
{"url": "http://www.focus-news.net/news/2019/01/30/2618048/sport-mariya-sharapova-prekrati-uchastieto-si-v-peterburg.html", "text": "Мария Шарапова бе принудена да прекрати участието си на турнира в Санкт Петербург, заради контузия в дясното рамо, съобщава официалният сайт на турнира. Днес бившата номер 1 трябваше да изиграе своя осминафинален мач срещу сънародничката си Даря Касаткина, но третата в схемата продължава без игра. \r\nПеткратната шампионка от Големия шлем спечели първата си победа в Русия от 13 години насам преди два дни, когато надви Дария Гаврилова с 6:0, 6:4 в първи кръг. \r\nШарапова показа добра игра от началото на годината, като стигна до 1/4-финал в Шънджън, а после и до осминафинал на Australian Open. В Мелбърн рускинята впечатли с успеха си над Каролине Вожняцки в три сета. \r\nВенцислав ДРАГОМАНОВ", "date": "2019.01.30", "title": "Спорт: Мария Шарапова прекрати участието си в Петербург"}
{"url": "http://www.focus-news.net/news/2019/01/30/2618047/planirani-sa-blizo-3-mlrd-lv-za-podpomagane-v-zemedelieto-prez-2019-g.html", "text": "Правителството утвърди годишните разчети за средствата от Европейския съюз за Държавен фонд „Земеделие“ за 2019 г. Това съобщиха от  Правителствената информационна служба . Планирани са общо 2,99 млрд. лева за финансиране на директните плащания на площ, пазарните мерки, Програмата за развитие на селските райони и Програмата за морско дело и рибарство. От тях 2,69 млрд. лв. са за сметка на ЕС, а 300 млн. лв. са от националния бюджет. \r\n985,9 млн. лв. са предвидени за развитие на селските райони. Основно плащанията ще се насочени по мярка 4 „Инвестиции в материални активи“, мярка 6 „Развитие на стопанството и стопанската дейност“, мярка 7 „Основни услуги и обновяване на селата в селските райони“ и мярка 19 ЛИДЕР. \r\nПо линия на директните плащания от ПРСР са заложени 274,6 млн. лв., които ще обхващат направленията агроекология и климат, биологично земеделие и Натура 2000. \r\n1,554 млрд. лв. са определени по схемата за единно плащане на площ, както и за обвързани с производството плащания за животни, плодове, зеленчуци и други. \r\nПо Програмата за морско дело и рибарство 2014-2020 г. са разчетени 38,8 млн. лв. \r\n135,5 млн. лв. са предвидени за пазарни мерки, включително за Националната програма по пчеларство, схема „Училищен плод“, схема „Училищно мляко“, Националната програма за подпомагане на лозаро-винарския сектор и други схеми.", "date": "2019.01.30", "title": "Планирани са близо 3 млрд. лв. за подпомагане в земеделието през 2019 г."}
{"url": "http://www.focus-news.net/news/2019/01/30/2618051/ministar-rumen-porozhanov-nyakoi-regulatsii-v-zakona-za-zemyata-sa-podraznili-bransha.html", "text": "Някои регулации в Закона за земята са подразнили бранша. Това каза министърът на земеделието, храните и горите Румен Порожанов по време на блиц-контрол на Земеделска комисия за Закона за поземлените отношения и собствеността, по-известен като Закона за земята, предаде репортер на  Агенция „Фокус“ . „Получихме много становища в сроковете, които бяха представени. Този закон беше надграден след първоначалния вариант, който беше представен на уважаемата комисия с текстове, свързани със Закона за арендата и опазването на земеделското имущество. Може би някои регулации, които са заложени на експертно ниво са подразнили повече бранша. В момента анализираме всички становища, но получихме доста, необяснимо крайни такива - че не се подкрепя закона, че едва ли не е неработещ“, каза Порожанов. По думите му в този закон има много интереси. „От една страна има различни интереси, свързани със собственици на земеделски земи, други на ползватели, трети на арендатори. Много е труден балансът в цялото това отношение“, заяви министърът. Той посочи, че по никакъв начин не е разбирал да се прави нещо революционно. „Този закон трябваше да окрупни всички законови актове, но не да правим революция в земеползването и собствеността. В момента анализираме ситуацията с бележките, но притеснителното е, че повечето и на уважаваните от нас по-големи асоциации искат да се разглежда малко по-подробно този закон“, допълни още Порожанов.  \r\nДеница КИТАНОВА", "date": "2019.01.30", "title": "Министър Румен Порожанов: Някои регулации в Закона за земята са подразнили  бранша"}
{"url": "http://www.focus-news.net/news/2019/01/30/2618035/afp-predogovaryaneto-na-sporazumenieto-za-brekzit-ne-e-na-dneven-red-uveri-govoritelyat-na-merkel.html", "text": "Германия попари надеждите на Великобритания да убеди Брюксел да предоговори споразумението за излизане на страната от структурите на Европейския съюз. Говорителят на канцлера на ФРГ Ангела Меркел – Щефан Зайберт, заяви, че преразглеждането на сделката „не е на дневен ред“, предава  AFP . \r\n„Отварянето на споразумението за оттегляне не е на дневен ред\", подчерта Зайберт, ден след като британският премиер Тереза Мей заяви, че ще се опита да преразгледа договора, подписан с 27-те лидери на ЕС на среща на върха в края на миналата година. \r\nСпоразумението за Брекзит, подписано от британския премиер Тереза Мей и Европейския съюз, е „най-доброто и единствено решение\" за организирано излизане на страната от структурите на Общността. Това заяви по-рано през деня министърът на външните работи на ФРГ Хайко Маас, като подчерта, че Блокът няма да остави Ирландия изолирана. \r\n„Нашата позиция е ясна: постигнатото споразумение е най-доброто и единствено решение за организиран изход\", категоричен бе Маас пред местни медии.  \r\nВъв вторник британските депутати гласуваха за предоговаряне на сделката с Брюксел. Министър-председателят на Обединеното кралство Тереза Мей и парламентът в Лондон получиха категоричен отпор на исканията си за промени в договора за излизането на страната от структурите на ЕС.  Тереза Герова", "date": "2019.01.30", "title": "AFP: Предоговарянето на споразумението за Брекзит „не е на дневен ред“, увери говорителят на Меркел"}
{"url": "http://www.focus-news.net/news/2019/01/30/2618050/odobrena-e-pozitsiyata-na-stranata-ni-po-delo-s-65518-na-sada-na-es.html", "text": "Министерският съвет одобри позицията на страната ни по дело С-655/18 на Съда на Европейския съюз, образувано по преюдициално запитване на Административен съд - Варна по образувано пред него КНАХД № 1181/2018 г. с касатор - началникът на Митница Варна и ответник по касационната жалба - „Шенкер“ ЕООД. Това съобщиха от  Правителствената информационна служба . С това решение правителството дава и съгласие за встъпване в производство. \r\nПреюдициалното запитване е отправено на основание чл. 267, параграф 1 от Договора за функционирането на Европейския съюз. Искането е за отмяна на Решение № 250/16.02.2018 г., постановено по НАХД № 3903/2017 г. по описа на Варненския районен съд, за отмяна на Наказателно постановление № 109/2017 г., с което на „Шенкер“ ЕООД е наложена имуществена санкция в размер на 23 826.06 лева и е присъдено дружеството да заплати равностойността на липсващия предмет на нарушение. Страните по делото пред Административен съд - Варна са публичноправен субект и частноправен субект, което обосновава пряк публичноправен интерес от изготвянето на позиция. \r\nКонституирането на Република България като страна в производството по това дело ще позволи на страната ни успешно да се включи в процеса на правораздаване, осъществяван от Съда на Европейския съюз, с оглед на еднаквото и точно прилагане на правото на Европейския съюз.", "date": "2019.01.30", "title": "Одобрена е позицията на страната ни по дело С-655/18 на Съда на ЕС"}
{"url": "http://www.focus-news.net/news/2019/01/30/2618049/veliko-tarnovo-prodalzhavat-remontnite-deynosti-na-samovodskata-charshiya-v-grada.html", "text": "Продължават ремонтните дейности на Самоводската чаршия във Велико Търново, предаде репортер на  Радио „Фокус“ – Велико Търново . Ремонтите на старината улица започнаха през есента, след като приключи подмяната на водопроводната мрежа. В момента се пренарежда калдъръма на улицата. Дейностите се извършват през зимните месеци, въпреки ниските температури и лошите атмосферни условия. Те трябва да приключат през пролетта – преди започването на активния туристически сезон. Ремонтът на Самоводската чаршия е част от проекта „Привлекателна и съхранена автентична градска среда на Велико Търново“, финансиран по ОП „Региони в растеж“. Проектът включва още дейности по подобряване на градската среда в жк. „Чолаковци“ – реконструкция и рехабилитации на улици, пешеходни алеи и тротоари; изграждане на алейна връзка с жк. „Бузлуджа“, облагородяване на пространството на пл. „Съединение“, текущ ремонт на изгледните площадки на ул. „Стефан Стамболов“, реконструкция на паркинг на ул. „Крайбрежна“, реконструкция на обществена тоалетна на ул. „Г. С. Раковски, както и подобряване на градската среда в старата градска част с реконструкция и рехабилитация на 38 улици. Общата стойност на проекта е 11 млн. лева. \r\nНадежда КРЪСТЕВА", "date": "2019.01.30", "title": "Велико Търново: Продължават ремонтните дейности на Самоводската чаршия в града"}
{"url": "http://www.focus-news.net/news/2019/01/30/2618052/balgariya-odobri-prisaedinyavaneto-na-republika-makedoniya-kam-nato.html", "text": "Правителството одобри проекта на Протокол към Северноатлантическия договор относно присъединяването на Република Македония към НАТО. Това съобщиха от  Правителствената информационна служба . \r\nСъс същото решение Министерският съвет упълномощи временно управляващия Постоянната делегация на Република България към НАТО да подпише присъединителния протокол.", "date": "2019.01.30", "title": "България одобри присъединяването на Република Македония към НАТО"}
{"url": "http://www.focus-news.net/news/2019/01/30/2618053/samo-edna-ot-15-provereni-darzhavi-spazva-iziskvaniyata-na-standartite-za-kachestvo-na-vazduha.html", "text": "Изискванията на международните и европейски стандарти за качество на атмосферния въздух не успяват да постигнат 14 от проверени 15 държави. Това съобщиха от пресцентъра на  Сметната палата . Много правителства не са предприели ефективни мерки за подобряване на качеството на въздуха и опазването на здравето на населението. Това са изводите от осъществения съвместен одит на 15 Върховни одитни институции, включително българската Сметна палата, и Европейската сметна палата. Качеството на атмосферния въздух е в съответствие с всички изисквания на европейските стандарти единствено в Естония. \r\nОсновната цел на извършения съвместен одит от върховните одитни институции от 14 европейски държави, одитната институция на Израел и Европейската сметна палата е да се установи дали правителствата на държавите, включени в одита, са предприели мерки за подобряване качеството на атмосферния въздух. \r\nГолеми несъответствия \r\nСъвместният одит разкри големи несъответствия между събраните данни от 15 страни, включени в обхвата на одита. В едната крайност е Естония, която е изпълнила всички изисквания на съответните стандарти. В другата крайност са страните, срещу които Европейската комисия неотдавна е завела дела в Европейския съд заради продължителното надвишаване на допустимите прагове на замърсяване.", "date": "2019.01.30", "title": "Само една от 15 проверени държави спазва изискванията на стандартите за качество на въздуха"}
{"url": "http://www.focus-news.net/news/2019/01/30/2618055/ministar-rumen-porozhanov-shte-pogledna-vnimatelno-zakona-za-zemyata-ne-e-moyata-tsel-da-ima-tekstove-koito-zatrudnyavat-i-sazdavat-administrativni-barieri.html", "text": "Ще погледна внимателно Закона за земята - не е моята цел да има текстове, които затрудняват и създават административни бариери. Това каза министърът на земеделието, храните и горите Румен Порожанов пред журналисти във връзка със Закона за земята, предаде репортер на   Агенция „Фокус“ . „Водещите асоциации, които казаха, че не подкрепят законопроекта, самите им официални становища не съдържаха конкретика. Както Асоциацията на Земеделските производители, така и НАЗ казаха, че този закон не е работещ. Затова въпросът беше в това дали да отстраним едни или други неща“, каза още Порожанов. „Ако имаме вкарани неща, които затрудняват и по някакъв начин създават административни бариери и пречки, по никакъв начин не е моята цел. Затова ще го погледна внимателно. От друга страна са становищата на асоциацията на собствениците, които имат въобще по принцип възражения и върху сегашния начин на ползване. Бели петна и т.н. Явно е доста деликатна темата. Говорим за тема, в която се въртят 3 млрд. лв. годишно“, допълни Порожанов. По отношение на наредбата за биопроизводителите, Порожанов заяви, че всеки такъв производител трябва да спазва изискванията, иначе не произвежда биологичен продукт.   \r\nДеница КИТАНОВА", "date": "2019.01.30", "title": "Министър Румен Порожанов: Ще погледна внимателно Закона за земята - не е моята цел да има текстове, които затрудняват и създават административни бариери"}
{"url": "http://www.focus-news.net/news/2019/01/30/2618057/ministar-rumen-porozhanov-ne-sam-optimist-che-v-tozi-evroparlament-shte-se-reshi-problemat-s-dvoyniya-standart-pri-hranite.html", "text": "Не съм оптимист, че в този европарламент ще се реши проблемът с двойния стандарт при храните. Това каза пред журналисти министърът на земеделието, храните и горите Румен Порожанов, предаде репортер на  Агенция „Фокус“ . Министърът обърна внимание, че през последните десет дни омбудсманът Мая Манолова е била в Европейския парламент. \"Имаше отново дебат и дискусия. В момента по единната методология върви единно изследване. България също участва в това изследване, за да се потвърдят отново тези различия. Това трябва да стане и с одобряването на пакета от директивни изменения, които комисар Йоурова предложи още през миналия април.  ече са минали 9 месеца. На ЕП му остават по-малко от три месеца работа. Трудно се приемат документите. Това е тема деликатна, защото тя по някакъв начин атакува големи производители, международни компании и не всички страни членки от стара Европа подкрепят един такъв по-хард подход“, каза още Порожанов. Министърът  посочи, че бързо ще отминат изборите и ще има нова ЕК. „Тази тема рано или късно ще има решение. Тази тема е поне от две години активна. В момента, в който станах министър, вече имаше заседание на Съвета на министрите. Това стана зимата на 2017 г.“, допълни още Порожанов и поясни, че докато той е бил министър темата е била поставяне три пъти. Според него трябва да има някаква допустимост на разминаванията, но да е ясно, а не да има тълкуване на едно или друго. „Иначе да мерим големината на лешника в шоколада, не ми е на сърце“, каза още Порожанов. Във връзка с националната стратегия за новия програмен период,  министърът на земеделието коментира SWOT- анализа, който е основата на стратегическия план. „Основният компонент, който свързва земеделие и храни, основно ще се разработва от нашия институт към Селскостопанска академия по пазарни и икономически отношения съвместно с нас. В момента, в който е готов, това ще бъде базата, снимката и анализа на състоянието на всеки един от секторите е перспективите му“, допълни още Порожанов и уточни, че ще бъде подложен на обществено обсъждане. Министърът обясни,  че има два допълнителни анализа, които са задължителни – в екология и климат и другият в регионални аспекти. \r\nДеница КИТАНОВА", "date": "2019.01.30", "title": "Министър Румен Порожанов: Не съм оптимист, че в този европарламент ще се реши проблемът  с двойния стандарт при храните"}
{"url": "http://www.focus-news.net/news/2019/01/30/2618058/veliko-tarnovo-predpriemacheska-akademiya-zapochnaha-otgovornite-v-gorna-oryahovitsa.html", "text": "Предприемаческа академия за младите хора организират членовете на каузата „отГОворните“ в Горна Оряховица, съобщават   организаторите .  \r\nОколо 30 млади хора се включиха в първата от общо пет срещи, чрез които те ще научат как да стартират собствен бизнес. „Нашата поредица от уъркшопи е насочена към хора от региона на Горна Оряховица, които искат да развиват собствен бизнес. В началото на 2019-та проведохме анкета, за да разберем дали младите хора имат нужда от такива обучения. Отговорите им категорично показаха, че те искат структурирана програма, чрез която да научат как да създават устойчиви бизнес проекти“, обясни Даниел Божанков от „отГОворните“. \r\nПри първата среща участниците научиха как тяхната идея да се превърне в проект, в успешен бизнес план и в работещ бизнес. Своят опит по темата им предаде Ваня Димитрова, доцент от НВУ „Васил Левски“ и преподавател в Стопанския факултет на ВТУ „Св.Св.Кирил и Методий“. Тя има над 15 години опит в бизнеса. Била е оперативен директор на голяма НПО. Активен доброволец и координатор на доброволчески клуб „Заедно успяваме“. Ментор по проект „Младежка банка Велико Търново. \r\nВ рамките на следващите четири обучения участниците ще се запознаят с още професионални лектори, които ще споделят своя опит. Обучението включва, както теоретична, така и практична част, в която участниците ще могат да развият своя бизнес план до края на академията. След последния модул на 23 февруари 2019 всеки участник ще има формулирана идея и готов бизнес план. Това ще даде възможност на всеки един да се включи в надпреварата „Влез в предизвикателството“ организирана от Център „Ринкър“ / Rinker Center към фондация BCause и да се състезава за една от четирите награди по 20 000 лв. Състезанието ще се проведе през месец март 2019 година. \r\nВ следващите срещи младите хора на Горна Оряховица ще научат как се разработва проект, как да финансират идеите си, как да формират и управляват екипи и как да напишат бизнес план.", "date": "2019.01.30", "title": "Велико Търново: Предприемаческа академия започнаха „отГОворните“ в Горна Оряховица"}
{"url": "http://www.focus-news.net/news/2019/01/30/2618059/rumen-pavlov-rdpbzn-kyustendil-vazrastnite-hora-sa-nay-riskovata-grupa-pri-bitovite-pozhari-v-oblastta.html", "text": "Възрастните хора са най-рисковата група при битовите пожари в областта. Това каза за  Радио „Фокус” – Кюстендил  Румен Павлов, инспектор в сектор „Превантивна и контролна дейност” към Регионална дирекция „Пожарна безопасност и защита на населението” – Кюстендил. По думите му най-често пострадалите при битови пожари в областта са възрастни хора между 76 и 88 години. Само един мъж на 39 години е пострадал при подобен пожар. „Възрастните хора са най-рисковата група. По тази причина ние периодично провеждаме срещи с възрастни хора. Събираме ги в пенсионерски клубове или на други места. Акцент поставяме и върху самотно живеещите хора. Даваме им препоръки, в зависимост от вида на отопление”, каза Румен Павлов. По думите му от началото на отоплителния сезон най-честите причини за пожари в битовата сфера е самозапалването – 24 пожара. Другите причини са строителните неизправности, както и неправилното използване на отоплителни и нагревателни уреди. \r\nВенцеслав ИЛЧЕВ", "date": "2019.01.30", "title": "Румен Павлов, РДПБЗН - Кюстендил: Възрастните хора са най-рисковата група при битовите пожари в областта"}
{"url": "http://www.focus-news.net/news/2019/01/30/2618056/balgariya-prie-plan-za-deystvie-pri-brekzit-bez-sporazumenie.html", "text": "Правителството прие План за действие на Република България за прилагане на Споразумението за оттегляне на Обединеното кралство (ОК) Великобритания и Северна Ирландия от ЕС, както и План за действие на Република България за оттегляне на ОК от ЕС без Споразумение. Това съобщиха от  Правителствената информационна служба . \r\nПри урегулирано оттегляне на ОК ще се гарантира максимално възможна приемственост и последователност на правата на гражданите, финансовите ни интереси, съществуващите търговски, транспортни и др. връзки с минимални празнини в отношенията. \r\nСъщевременно, предвид актуалното състояние на процеса Брекзит България се подготвя и за оттегляне без Споразумение. \r\nИ в двата случая се предвиждат мерки в няколко направления: законодателство, административен капацитет, обучителни и информационно-разяснителни дейности. \r\nПо-важни сред неотложните действия са следните: \r\n-\tЗакон за изменение и допълнение на Закона за чужденците в Република България и Правилника за неговото прилагане; \r\n-\tПодсилване на консулската служба в Лондон с още двама консулски служители; \r\n-\tПредприемане на действия за откриване на консулска служба в Единбург, Шотландия; \r\n-\tПровеждане от служителите на посолството в Лондон на 20 информационни дни до средата на годината за живеещите в различни градове на ОК български граждани; \r\n-\tПредоставяне на всекидневни консултации на българските граждани в ОК, свързани с правата им след Брекзит и процедурата по кандидатстване за статут на уседналост; \r\n-\tПровеждане на консултации с Европейската комисия, страните-членки на ЕС и ОК по адаптацията на нормативната уредба; \r\n-\tОбособяване на раздели за Брекзит в интернет страниците на министерствата на външните работи, правосъдието, вътрешните работи и туризма; \r\n-\tОбучения/семинари за български граждани на територията на ОК за промяната при преценката и изплащането на обезщетенията от ДОО; \r\n-\tИнформиране на бизнеса в сътрудничество с браншови организации за последиците от оттеглянето на ОК от ЕС; \r\n-\tГотовност за сътрудничество с британското посолство за информационни кампании за правата на британските граждани, постоянни пребиваващи в Република България. \r\nПланът съдържа мерки и в двустранен аспект. Те ще се предприемат единствено по въпроси, по които ЕС не предвижда общ подход за действие и само ако възникне необходимост за запълване на правния вакуум. \r\nВ зависимост от вида на оттегляне и наличието или не на преходен период, ведомствата следва незабавно да осигурят или подготовката на мерките за прилагане на Споразумението, или изпълнение на плана без Споразумение.", "date": "2019.01.30", "title": "България прие План за действие при Брекзит без Споразумение"}
{"url": "http://www.focus-news.net/news/2019/01/30/2618063/vanya-sabcheva-e-noviyat-oblasten-upravitel-na-lovech.html", "text": "Правителството освободи Георги Терзийски като областен управител на област Ловеч и назначи на длъжността Ваня Събчева. \r\nТова съобщиха от  Правителствената информационна служба . Ваня Събчева е изпълнявала длъжността областен управител на област Ловеч в периода 2011 г. – 2013 г. От 2017 г. до момента е заемала поста главен секретар в областната администрация. Има магистърска степен по публична администрация и бакалавърска „Индустриален инженер” от Техническия университет в Габрово.", "date": "2019.01.30", "title": "Ваня Събчева е новият областен управител на Ловеч"}
{"url": "http://www.focus-news.net/news/2019/01/30/2618062/rumen-porozhanov-ministar-iskame-da-realizirame-agneta-ot-balgarski-porodi-na-pazara-na-sauditska-arabiya.html", "text": "Искаме да реализираме агнета от български породи на пазара на Саудитска Арабия. Освен българските, имаме и над 130 000 животни от нови породи, които се развиват през последните  години. Пазарът е много голям и има потенциал да развием ефективно сътрудничество, включително и ферми, които да работят за износ. Това каза министърът на земеделието Румен Порожанов по време на среща с д-р Хамад бин Абдулазиз Албатшан, заместник-министър на околната среда, водите и земеделието на Кралство Саудитска Арабия, съобщиха от  пресцентъра на Министерството на земеделието, храните и горите . \r\nМинистърът подчерта, че за да бъде стартиран износът е необходимо да се финализира ветеринарната документация, за което Българската агенция по безопасност на храните е изпратила всички документи. По време на срещата стана ясно още, че поради интерес от страна на българския бизнес за износ на живи животни за Саудитска Арабия, БАБХ е изпратила писмо до Министерството на околната среда, водите и земеделието с искане за откриване на такава процедура. \r\nПри пчелния мед, към момента има изготвен здравен сертификат за износ, който предстои да бъде одобрен от страна на Саудитска Арабия.  \r\n“Работим на много високи темпове, имаме добра визия за създаването на съвместно предприятие. То ще е добър сигнал, както към българския, така и към саудитския бизнес“, подчерта Порожанов. \r\nПо време на срещата стана ясно, че България ще участва и през 2019 г. на „Сауди Агрофуд“ – най-голямото селскостопанско изложение в Саудитска арабия и едно от най- мащабните в арабския свят. На срещата присъства и българският посланик в Саудитска Арабия Димитър Абаджиев. \r\nД-р Хамад бин Абдулазиз Албатшан, от своя страна потвърди големия интерес  на Саудитска Арабия за засилване на отношенията между двете страни в аграрния сектор. По думите му през последната година страната е внесла осем милиона овце и има интерес към българската продукция.  Преди срещата си с министър Порожанов той посети Центъра за оценка на риска по хранителната верига към МЗХГ, предвидени са срещи в Българската агенция по безопасност на храните, както и посещения в български ферми.", "date": "2019.01.30", "title": "Румен Порожанов, министър: Искаме да реализираме агнета от български породи на пазара на Саудитска Арабия"}
{"url": "http://www.focus-news.net/news/2019/01/30/2618060/nikolay-doynov-snch-ot-1983-g-dosega-sme-zagubili-1000-chitalishta.html", "text": "Трябва да се пипне Законът за народните читалища в някои неща, които са остарели, но фундаментът никой не може да си позволи да го пипне. Това каза председателят на Съюза на народните читалища Николай Дойнов в интервю за  Агенция „Фокус“  по повод годишнината от създаването на първото българско читалище. Той обясни, че  читалищната инфраструктура в България е много добре развита. „От  1983 г. досега сме загубили 1000 читалища. По данни на статистическия справочник през 1985  читалищата са 4288. Сега читалищата са 3600. Грубо казано имаше регистър на министерството и вътре се изписваше точната бройка. От тези 3600 читалища, министър Банов миналата година каза, че 1000 са фантоми и че ще се въведе някакъв ред в това нещо. Като се каже нещо в публичното пространство следва да се доразвие“, коментира още Дойнов. Според него има много добре оборудвани читалища. „Имаме читалища, които възстановиха по различни европейски програми, главно по Програмата за развитието на селските райони, която Съюзът за пръв път показа на читалищата през 2008 г. Много читалища от селата възстановиха своя облик и вътрешна организация именно от тези програми. Други участват в други проекти „Красива България“. Читалищата са в най-централното място  в населените места и дават до голяма степен облика им. В този смисъл читалищната инфраструктура е добра. Имаме разбира се, много трудности, но държавата намира начин да подпомага читалищната мрежа и го прави бих казал с любов към читалищата“, каза още Дойнов.  \r\nДеница КИТАНОВА Пълния текст на интервюто четете по-късно в „Мнение”", "date": "2019.01.30", "title": "Николай Дойнов, СНЧ: От  1983 г. досега сме загубили 1000 читалища"}
{"url": "http://www.focus-news.net/news/2019/01/30/2618064/plovdiv-obshtinskiyat-savet-prie-byudzheta-na-obshtinata-za-2019-g.html", "text": "С 31 гласа „за“, 15 „против“ и един „въздържал се“ Общински съвет - Пловдив прие бюджета  за 2019 г., предаде репортер на  Радио „Фокус” - Пловдив . Градът ще разполага с 341 959 020 лева. Кметът Иван Тотев каза пред общинските съветници, че до 2 - 3 месеца трябва да е готов новият бул. „Северен“, ще има пари и за хълм Бунарджика, до 26 септември ще бъде готова и Голямата базилика и ще бъде завършен пл. „Централен“. През месец юни се очаква да бъде завършена и галерията на ул. „Гладстон“. \r\n„Бюджетът на Пловдив е съобразен с нашите възможности и е по-малък от мечтите ни“, каза кметът Иван Тотев. „Приетите средства са възможните за Пловдив, които ще гарантират доброто функциониране на града. Това е бюджет, който не натоварва Община Пловдив с дълг“, каза още Тотев. \r\n162 396 377 лева от бюджета са за дейности, делегирани от държавата. 179 562 643 лева са планираните местни приходи, от тях – 600 000 лева от патентен данък, 1 100 000 лева от данък „Такси“, 26 000 000 от данък недвижими имоти, 25 000 000 лева от данък придобиване на имущество, а 21 500 000 лева от данъка върху превозните средства. \r\nКапиталовите разходи за 2019 година са в размер на 56 945 524 лева. В плана фигурират: 2 500 000 лева за площад „Централен“, 500 000 лева за Дондуковата градина, 1 000 000 лева  за кино „Космос“, 100 000 лева за галерията, 300 000 лева за основен ремонт, реконструкция и осъвременяване на стадион „Пловдив“. \r\nЗа проекта „Модър – Царевец“ са отделени 1 000 000 лева, 3 360 000 за многоетажния паркинг в район „Западен“, 1 204 680 за първия етап на интегрирания воден проект на Пловдив. Има средства, отредени на програмата за залесяване в парк „Отдих и култура“. Заложени са и 99 000 лева за зала Колодрума, 1 000 000 лева за изграждане на плувен комплекс, както и 1 700 000 лева за проектиране и изграждане на нов спортен център „Дунав“. \r\n614 140 лева от бюджета ще бъдат отделени за районите на Пловдив. \r\nЦветана ТОНЧЕВА", "date": "2019.01.30", "title": "Пловдив: Общинският съвет прие бюджета на Общината за 2019 г."}
{"url": "http://www.focus-news.net/news/2019/01/30/2618065/smolyan-administrativniyat-sad-otmeni-naredbata-za-poddarzhane-i-opazvane-na-obshtestveniya-red-v-obshtina-devin.html", "text": "Административният съд с Решение № 25 от 30.01.2019 г. по адм. дело № 327/2018 г., отмени по протест на Окръжна прокуратура – Смолян, като незаконосъобразна Наредба №1 за поддържане и опазване на обществения ред в община Девин, приета с Решение № 27 от 26 март 2009 г. на ОбС – Девин, изменена и допълнена с Решение № 67 по Протокол № 9/30.06.2009 г., Решение № 127 по Протокол № 11/17.09.2015 г., Решение № 37 по Протокол № 5/22.12.2015 г., Решение № 18 по Протокол № 4/09.03.2017 г. на Общински съвет - Девин. Това съобщиха от  Административен съд – Смолян . \r\nВ мотивите си съдът приема, че предвид разпоредбата на  чл. 26 в тогавашната редакция съгласно ал.1: Изработването на проект на нормативен акт се извършва при зачитане на принципите на обоснованост, стабилност, откритост и съгласуваност. А с оглед ал.2: Преди внасянето на проект на нормативен акт за издаване или приемане от компетентния орган съставителят на проекта го публикува на интернет страницата на съответната институция заедно с мотивите, съответно доклада, като на заинтересованите лица се предоставя най-малко 14-дневен срок за предложения и становища по проекта. Съгласно нормата на чл. 15 ЗНА, наредбата трябва да съответства на Конституцията и на другите нормативни актове от по-висока степен и ако противоречат на нормативен акт от по-висока степен, се прилага последния. \r\nСъдът намира за неснователни доводите на ответника по протеста – Общински съвет – Девин, че е имало разгласяване на проекта след като заседанията на Общинския съвет са публични то проекта на Наредбата е обсъждан от обществеността, доколкото липсват доказателства в тази насока, поради което съдът намира, че протестът е основателен и оспореният подзаконов нормативен акт следва да бъде отменен като незаконосъобразен. \r\nРешението подлежи на обжалване пред Върховен административен съд на Република България в 14-дневен срок от съобщаването му на страните.", "date": "2019.01.30", "title": "Смолян: Административният съд отмени Наредбата за поддържане и опазване на обществения ред в община Девин"}
{"url": "http://www.focus-news.net/news/2019/01/30/2618067/rumen-petkov-abv-preminavaneto-na-turski-potok-prez-republika-balgariya-e-pod-vapros.html", "text": "Преминаването на „Турски поток“ през Република България е под въпрос. Това каза пред журналисти в Пловдив председателят на ПП АБВ Румен Петков, предаде репортер на  Радио „Фокус“ - Пловдив . Според Петков днес изтича крайният срок за подаване на документите за Фаза 3 за закупуване на газ. „Имаме неуспешни Фази 1 и 2. На 21 декември 2018 година „Булгартрансгаз“ ЕАД започна провеждането на последния етап от процедурата Open seson, в рамките на който компаниите „Газпром експорт\" на първо място подават ангажиращи оферти, т.е. за количеството газ през януари. Резултатите от последната Фаза 3 трябва да бъдат обявени утре. И трите фази съществено си противоречат като условия, които поставя „Булгартрансгаз“- вдигат годините от 15 на 20 от Фаза 1 към Фаза 2. Фаза 2 намаля цените на вход и на изход, Фаза 3 запазва годините на 20 и увеличава цените при положение, че Фаза 2 се е провалила поради скъпата цена. Нашата цена на вход/изход е съществено по-скъпа, а това всъщност е транзитната такса, която би трябвало да получаваме като държава- входната и изходната цена от тази, която имаме с Турция, с Румъния и с Гърция, в това число българо-румънската граница като сравняваме цената с българо-турската граница, българо-турската входна е 112% по-висока\", посочи той. По думите му това е на път да провали възможността България да съхрани ключовото си място в обезпечаването на газовата сигурност на Европа, защото, когато оскъпяваме по такъв изкуствен начин цената на газта, естествено е, че няма да има заявки. „В момента имаме най-евтината доставна газ. В България тя е 22 евро на киловат, в Румъния е 26.5 евро при положение, че Румъния има 10 млрд. куб. собствено производство, в Гърция е 27 евро“, каза Петков. По думите му цената в България се оскъпява от изключително скъпите необосновани, немотивирани цени на инфраструктурата. „Не изключвам и корупционни интервенции“, добави лидерът на ПП АБВ. „Имаме 10 км газопровод Лозенец - Недялско, който тръгна от 35 млн. лв. и стигна до 50 млн. лв. Газопроводът, който трябва да бъде изграден от Провадия до Зайчар, е 470 км. Той е определен на 2 млрд. и 300 млн. лв. Като се направи сметка на най-скъпия в Европа вероятно газопровод Лозенец - Недялско се вижда, че има разлика от 600 - 700 млн. лв., която не може да бъде обяснена. Това оскъпява неимоверно цената на газта. Ние ще принудим продавачите да ни заобиколят. Оскъпяването на входната и на изходната такса е протоколирано като мнение на българския търговец „Булгаргаз“ и на доставчика руския търговец „Газпром експорт“ на заседание на КЕВР в края на миналата година, като предупрежденията им са прозвучали съвършено ясно, но никой не ги взема под внимание. Стратегията на България, приета на НС, е на 1 януари 2020 година тези 470 км да са готови и потях да тече газ. Това е абсурд\", добави той. Според Петков няма компания или консорциум от компании в света, които да построят 470 км за седем месеца със съответните процедури. „Забавянето на изграждането на Лозенец - Недялско е 1 година. С приетата стратегия НС лъже българите, но лъже и нашите партньори - Сърбия, Унгария, Австрия. Един път отказахме „Син поток“ през 1999 година, Тогава правителството на Иван Костов каза, че няма технология, която да реализира тръбопровод по дъното на морето. „Син поток“ се реализира като пряка доставка от Русия за Турция. Ако бяхме реализирали тогава „Син поток“, днес щяхме да имаме огромни транзитни такси от доставките за Турция. Първото предложение беше към българското правителство. След това провалихме „Южен поток“ и сега с изключителното оскъпяване сме на път да провалим и т.нар. „Турски поток“, каза още Румен Петков.  \r\nРешението според ПП АБВ е обединяване на усилията на държавите, участници в проекта като Сърбия, Македония, Австрия и да се настоява ЕК да подкрепи решение за пряка доставка на газ от Русия за Европа. „Това не е само български интерес, но и на Европа. Сега ще плащаме първо, транзитна такса на Турция и второ, трасе, което е 300 км по-дълго трасе на пряка доставка до точка „Галата“, каза Петков. По думите му преди 6 месеца партията е атакувала концесията на газохранилището и газодобива в „Галата“, защото там се правели крупни нарушения, в това число на околната среда. „То трябва да бъде национализирано веднага и заедно с ЕК да се потърси решение с руската страна за пряка доставка на газ. Това ще бъде много по-евтино за нашия бит и икономика и много по-изгодно за Европа като цяло.  Това е трасе, което ще преодолее плащането на такса на трета страна и едно оскъпяване на газопреносната мрежа с 300 км никому ненужен газопровод“, каза още Румен Петков. \r\nМария РУСЕВА", "date": "2019.01.30", "title": "Румен Петков, АБВ: Преминаването на „Турски поток“ през Република България е под въпрос"}
{"url": "http://www.focus-news.net/news/2019/01/30/2618070/borislav-yordanov-tsarevgrad-tarnov-bogatata-istoriya-mnogoto-pametnitsi-tsarkvi-i-muzei-sa-neshtata-koito-privlichat-chuzhdestranni-turisti-vav-veliko-tarnovo.html", "text": "Велико Търново е исторически град и това е едно от нещата, които привличат много чуждестранни туристи. Най-атрактивни за тях се оказват паметниците, църквите и музите в областта. Това обясни за  Радио „Фокус“ – Велико Търново  управителят на Общинската туристическа агенция „Царевград Търнов“ Борислав Йорданов. Той спомена и аудио-визуалния спектакъл „Звук и светлина“, към който също има изключителен интерес.  \r\nВъв връзка с участието на ръководената от него агенция в международно туристическо изложение в Испания, той отбеляза, че се работи както за привличане на групи, така и на индивидуални туристи. „Освен чрез промотиране на всичко, което можем да им представим във Велико Търново, ние каним хора и чрез нашите сънародници. В Испания има над 250 хиляди българи, които живеят и работят там. Много от тях минаха през изложението. Те идват с приятели и колеги в България и по този начин са рекламно лице на страната. Когато един българин разкаже на испанците къде е България и какво има, и когато ги доведе поне веднъж, те остават с добри впечатления и това е много хубаво защото се връщат“, каза още Борислав Йорданов. Той уточни, че повече от туристите, които идват във Велико Търново намират нещо за себе си и това ги води отново тук. \r\nЛуиза ТРАНЧЕВА", "date": "2019.01.30", "title": "Борислав Йорданов, „Царевград Търнов“: Богатата история, многото паметници, църкви и музеи са нещата, които привличат чуждестранни туристи във Велико Търново"}
{"url": "http://www.focus-news.net/news/2019/01/30/2618069/donald-tramp-amerikanskoto-razuznavane-e-pasivno-i-naivno-za-iran-da-se-varnat-obratno-v-uchilishte.html", "text": "Президентът на САЩ Доналд Тръмп обяви разузнавателните служби на страната за „наивни“ и им препоръча да „се върнат обратно в училище“. Американският президент направи шокиращото заявление в  своя „Туитър“  и то бе предизвикано от оценките на агенциите за Иран, изказани във вторник на заседание на сенатската комисия по разузнаване, в която участваха директорите на Националната разузнавателна служба, ЦРУ и ФБР. \r\n„Хората от разузнаването са изключително пасивни и наивни що се отнася до заплахите, които идват от Иран. Те грешат! Когато станах президент Иран създаваше проблеми из целия Близък Изток и извън него. След като сложих край на ужасната иранска ядрена сделка, той е много по-различен, но продължава да е източник на потенциална опасност и конфликт“, заяви Тръмп. „Те правят изпитания на ракети (миналата седмица) и други неща и са близо да преминат границата. Тяхната икономика се срива и това е единственото, което ги сдържа. Внимавайте с Иран. Може би разузнаването трябва да се върне обратно в училище“. \r\nПревод и редакция:", "date": "2019.01.30", "title": "Доналд Тръмп: Американското разузнаване е пасивно и наивно за Иран, да се върнат обратно в училище"}
{"url": "http://www.focus-news.net/news/2019/01/30/2618068/kyustendil-oblastna-direktsiya-po-bezopasnost-na-hranite-e-izdala-predpisaniya-otnosno-otglezhdanite-kucheta-v-selo-eremiya.html", "text": "Областна дирекция по безопасност на храните в Кюстендил е издала предписания относно отглежданите кучета в село Еремия. Това каза пред  Радио „Фокус” – Кюстендил  д-р Емил Гъгнев, началник на отдел „Здравеопазване, хуманно отношение към животните” към Областна дирекция по безопасност на храните – Кюстендил. По думите му през месец ноември 2018 година е постъпила информация, подадено устно от неправителствени организации, че са доставили кучета в махала „Ковачка” на село Еремия с намерение да се изгражда животновъден обект – приют за безстопанствени кучета. „От тогава знаем, че в тази махала са събрани кучета. Ние разяснихме на представителите на неправителствената организация какви са задълженията и какви са изискванията към бъдещия приют”, каза д-р Емил Гъгнев. Според него този обект задължително трябва да бъде регистриран по реда на чл. 137 от Закона за ветеринарномедицинската дейност. Обяснени са изискванията, че трябва да се отговаря и на Наредба 41 за изискванията към обекти, в които се отглеждат и развъждат домашни любимци с цел търговия. „Трябва да бъдат предоставени документи за правно използване на имота, договор с регистриран ветеринарен лекар, както и да бъдат изградени съответните съоръжения за такъв вид приют”, каза още д-р Гъгнев.  \r\nНа 19 ноември 2018 година комисия е посетила обекта, след като е получена информация, че на място се струпват кучета. Установени са няколко несъответствия. Там са събрани животни и се отглежда голям брой кучета – около 100, в нерегистриран животновъден обект. Другото несъответствие е свързано с това, че съществува риск кучетата да напускат загражденията и биха представлявали опасност за хора и за други животни. Установено е, че няма денонощна охрана, която да полага грижи за настанените в обекта кучета. В тази връзка са издадени и съответните предписания на представителя на неправителствената организация, за който има информация, че притежава право на ползване на имота. Предписанията са със срокове за изпълнение. Регистрацията на животновъдния обект трябва да стане до 10 март 2019 година. В противен случай всички кучета трябва да бъдат настанени в други регистрирани приюти. Издадено е предписание в имота да не се настаняват нови кучета. Третата точка от предписанието е да се спазва изискването кучетата да не напускат имота. Четвъртата точка в предписанието е да се осигури персонал за денонощна охрана. „Проверихме изпълнението на предписанията на 9 януари. Установи се, че все още тече срокът за регистрация. Не е изпълнено изискването за осигуряване на денонощна охрана. Даден е нов срок, до 25 януари”, каза д-р Емил Гъгнев. По думите му кучетата в имота са настанени в четири заграждения, които са покрити. Установено е, че има поставени дървени клетки, които да защитават кучетата от неблагоприятни атмосферни условия. Има осигурена храна и вода, полагат се ежедневни грижи от доброволци. Здравословното състояние се наблюдава от регистрирани ветеринарни лекари, които имат договори с неправителствената организация. Не са установени болни, слаби или гладни кучета. Проверките са установили, че голяма част от кучетата са взети от приюти – осиновени са, неправителствените организации са извършили идентификация на кучетата, голяма част от тях са отразени с информационната система. Според д-р Емил Гъгнев законът дава право на неправителствени организации да регистрират приют за безстопанствени кучета. Това се случва за първи път на територията на област Кюстендил. \r\nВенцеслав ИЛЧЕВ", "date": "2019.01.30", "title": "Кюстендил: Областна дирекция по безопасност на храните е издала предписания относно отглежданите кучета в село Еремия"}
{"url": "http://www.focus-news.net/news/2019/01/30/2618061/tass-delegatsiya-ot-mo-na-turtsiya-shte-poseti-rusiya-na-31-yanuari.html", "text": "Делегация от Министерството на отбраната на Турция ще посети Русия на 31 януари, съобщи в сряда турският ТВ канал TRT, предава  ТАСС . \r\nПо неговите данни, в хода на преговорите страните ще обсъдят ситуацията в Сирия. \r\nРуската агенция припомня, че на 9 януари министрите на отбраната на Русия и Турция Сергей Шойгу и Хулуси Акар обсъдиха по телефона събитията в сирийската провинция Идлиб. \r\nПревод и редакция:", "date": "2019.01.30", "title": "ТАСС: Делегация от МО на Турция ще посети Русия на 31 януари"}
{"url": "http://www.focus-news.net/news/2019/01/30/2618071/nikolay-doynov-snch-ustavat-na-parvoto-balgarsko-chitalishte-pokazva-ambitsiyata-na-uchreditelite.html", "text": "Уставът на първото българско читалище показва амбицията на учредителите. Това каза председателят на Съюза на народните читалища Николай Дойнов в интервю за  Агенция „Фокус“  по повод годишнината от създаването на първото българско читалище. По думите му първите читалищни дейци не са имали лична амбиция, тъй като са били хора, които са се себереализирали. „Те не са очаквали чрез тази организация да търсят някакво себеразвитие. Напротив, те са виждали именно бъдещето по този начин. Амбицията е това звено да се разклони, както и става и получава свещеното име „читалище“, което свързва организацията с книгата и четенето. Култът  към четеното и към книгата българският народ си го е имал през вековете, а по този начин  се слага глава и начало на нещо, което да въведе систематизираното четене на книги,  списания и вестници в българските земи“, обясни Дойнов. Той обърна внимание, че идеята за България като държава се е родила в народните читалища. „Раковски е стратегът не само на национално-революционното движение, но и на организациите от този тип. Днес  наричаме читалищата неправителствени организации, но Раковски вижда в това и казва: „Нам ни трябва една обществена къща, в която да държим своите събрания“, разказа Дойнов. Той обърна внимание, че в читалище „Зора“ в Русе се събира комитетът, който всъщност играе ролята на инициатор на възстановяване на българската държавност. „Това са героите на България като Захари Стоянов, баба Тонка, Никола Обретенов. Ангел Кънчев е минавал от там. Читалище „Зора“ – Русе събира в себе си инициаторите за възстановяване на българската държавност. Оттогава започва да се говори за държавата. Всичко това е описано прекрасно в „Записките по българските въстания“.  Идеята за България като държава се е родила в народните читалища. Естествено всичко това е благодарение на труда на Левски, който също е читалищен деятел и на стратега Раковски“, допълни още председателят на Съюза на народните читалища.  \r\nДеница КИТАНОВА Пълния текст на интервюто четете по-късно в „Мнение”", "date": "2019.01.30", "title": "Николай Дойнов, СНЧ: Уставът на първото българско читалище показва амбицията на учредителите"}
{"url": "http://www.focus-news.net/news/2019/01/30/2618054/afp-es-ne-predlaga-predogovaryane-na-sporazumenieto-za-brekzit-zayavi-premierat-na-irlandiya.html", "text": "Ирландският премиер Лео Варадкар отхвърли предложението на Великобритания за възобновяване на преговорите за излизане на Обединеното кралство от Европейския съюз, предава  AFP  като подчертава, че той е поредният лидер на страна-членка на Общността с подобна позиция. \r\n„Както председателят на Съвета на ЕС (Доналд) Туск заяви вчера (вторник – бел.р.), ние не предлагаме предоговаряне, то не е на дневен ред. Няма основания да се организира спешна среща на високо равнище\", заяви Варадкар пред депутатите в ирландския парламент. Тереза Герова", "date": "2019.01.30", "title": "AFP: ЕС „не предлага предоговаряне\" на споразумението за Брекзит, заяви премиерът на Ирландия"}
{"url": "http://www.focus-news.net/news/2019/01/30/2618072/kyustendil-patnite-nastilki-v-oblastta-sa-mokri-dvizhenieto-se-osashtestvyava-pri-zimni-usloviya.html", "text": "Пътните настилки в региона са мокри, движението се осъществява при зимни условия. Това съобщи за  Радио „Фокус” – Кюстендил  дежурният в Областно пътно управление – Кюстендил. Към този час няма въведени допълнителни ограничения за движението на моторни превозни средства заради метеорологичната обстановка. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.01.30", "title": "Кюстендил: Пътните настилки в областта са мокри, движението се осъществява при зимни условия"}
{"url": "http://www.focus-news.net/news/2019/01/30/2618073/kaloyan-pargov-bsp-nyama-da-podkrepi-predlozhenata-ot-gerb-ikonomicheska-ramka-na-transporta-v-sofiya.html", "text": "БСП няма да подкрепи предложената от ГЕРБ икономическа рамка на транспорта в София. Това заяви председателят на групата на БСП в Столичния общински съвет и на социалистите в София Калоян Паргов, съобщиха от пресцентъра на  партията . По време на заседанието на Комисията по транспорт и туризъм към СОС днес той постави много въпроси във връзка с данните в доклада за икономическата рамка, на които не получи задоволителни отговори. \r\n\"Икономическата рамка и транспортната задача са основополагащи документи за работата в сектора и са неразделна част от бюджета. По принцип те определят количеството и качеството на транспортното обслужване на гражданите. Логиката е първо да разгледаме и да приемем икономическата рамка и транспортната задача и те да станат елемент от бюджета. А не както е в момента - икономическата рамка е следствие на бюджета, тоест масовият градски транспорт се финансира до размера на заделените средства, а не до размера на необходимите средства за качествено обслужване. Освен това и бюджетът, и икономическата рамка управляващите в СО ги входираха в СОС в последния възможен момент. Този модел на управление е нелеп, коментира Калоян Паргов, който е заместник-председател на Комисията по транспорт и туризъм. - Очевидно управляващите в Столична община имат големи притеснения по отношение на бюджета за тази година, който им е последен за мандата преди местните избори през есента. Несъмнено точно тези притеснения са причината за това поведение и пълната непрозрачност в работата на управляващите в София\". \r\nСпоред Калоян Паргов, предложената от ГЕРБ в Столична община икономическа рамка не дава отговор на един основен въпрос - дали качеството на транспортната услуга ще се подобри. \"Въпреки предложените увеличения в отделните параметри на транспортната задача, остава неяснотата и по въпроса дали ще бъде решен и друг от големите проблеми - този с разписанията и транспортната схема в града, коментира той. - Специално по този въпрос миналата година в Комисията взехме решение да започнем оптимизация и реорганизация на наземния транспорт. Управлението на процеса в момента е по сигнали на гражданите и с цел туширане тяхното недоволство. Липсва в обосновката на икономическата рамка отговор и на въпроса къде са проблемите на транспорта и в каква последователност те ще бъдат решавани. От предложената икономическа рамка става ясно, че живеещите в крайните квартали граждани ще останат недообслужени от гледна точка на удобното им придвижване. За поредна година управляващите в Столична община показват, че за тях е важен паричният поток и баланса на разходите, а не удобството на гражданите, които ползват транспорта\". \r\nПредседателят на БСП - София е убеден, че третият метродиаметър в града ще бъде основна част от предизборната кампания за рязане на ленти на управляващите от ГЕРБ в столицата. \"Третият метродиаметър е част от транспортната задача, а най-важният въпрос, свързан с него, подежи на решаване в средата на 2020 година. Говоря за довеждащия транспорт, коментира Калоян Паргов. - Това означава, че през първата половина на следващата година софиянци ще имат големи затруднения с ползването на третия метродиаметър на определени места по трасето. Просто свободният достъп ще бъде възпрепятстван”.", "date": "2019.01.30", "title": "Калоян Паргов: БСП няма да подкрепи предложената от ГЕРБ икономическа рамка на транспорта в София"}
{"url": "http://www.focus-news.net/news/2019/01/30/2618074/nikola-dimitrov-vapros-na-dni-e-da-podpishem-prisaedinitelniya-protokol-za-nato.html", "text": "Въпрос на дни е Македония да подпише Присъединителния протокол с 29-те страни-членки в седалището на НАТО в Брюксел, заяви в сряда външният министър на страната Никола Димитров, цитиран от  скопското електронно издание „Плюс инфо“ . \r\n„Все още нямаме точна дата... но можем да очакваме това да се случи през следващата седмица. Веднага след това процесът отново се връща в парламента в Атина и това също ще отнеме няколко дни. С това на практика слагаме точка на цяла ера. С това завършва спорът и влизат в сила Преспанският договор и конституционните промени. И това създава от една страна големи възможности, а от друга – административни задължения, над които трябва да работим“, заяви Димитров пред журналистите. \r\nТой поясни, че Македония получава право да присъства на заседанията на НАТО веднага щом бъде одобрен Присъединителния протокол. \r\nПревод и редакция:", "date": "2019.01.30", "title": "Никола Димитров: Въпрос на дни е да подпишем Присъединителния протокол за НАТО"}
{"url": "http://www.focus-news.net/news/2019/01/30/2618079/mvr-namaleli-sa-proyavite-na-futbolno-huliganstvo-prez-esennite-polusezoni-na-20172018-g-i-na-20182019-g.html", "text": "Намаляване на извършените нарушения и увеличение на броя на задържаните след футболни срещи, са изводите от обобщените данни на Главната дирекция „Национална полиция“ за есенните полусезони на 2017/2018 г. и на 2018/2019 г., съобщиха от пресцентъра на  МВР . От статистиката става ясно, че задържаните през миналогодишния есенен полусезон са били 51, а през този – 66, а извършените правонарушения са по-малко. До голяма степен за подобряването на ситуацията около големите футболни срещи и спортни мероприятия допринася и промененото законодателство.  \r\nОт есента на 2018 г. са в сила приетите промени в Закона за опазване на обществения ред при провеждането на спортни мероприятия. С тях се даде възможност за повишаване на ефективността на полицейската дейност.   \r\nСтатистиката сочи почти двойно намаляване на случаите на използване на пиротехника на такива спортни събития – от 776 за есенния полусезон на 2017/2018 г. през последния са регистрирани 412 случая.  \r\nПовишена е административнонаказателната дейност, което е видно от двойното увеличение на наложените наказания – от 18 за есенния полусезон на 2017/2018 г. през настоящия те са вече 39. Най-често са налагани глоби – в 28 от всичките 39 случая, но вече има и наказани с полагане на безвъзмезден труд в полза на обществото – 10 случая.  \r\nПочти два пъти е увеличението и на броя на наложените принудителни административни мерки – от общо 22 за есенния полусезон на 2017/2018 г., през този полусезон подобни са наложени на 39 лица. Такава мярка има изключителен превантивен и възпиращ ефект, тъй като онези, на които тя е налагана, не могат да посещават футболни срещи за срок от една до пет години в България и чужбина.", "date": "2019.01.30", "title": "МВР: Намалели са проявите на футболно хулиганство през есенните полусезони на 2017/2018 г. и на 2018/2019 г."}
{"url": "http://www.focus-news.net/news/2019/01/30/2618078/anton-minev-zam-kmet-na-karlovo-uchilishtata-v-karlovo-ne-sa-zastrasheni-ot-namalyavane-na-plan-priema-sled-7-i-klas.html", "text": "Училищата в Карлово не са застрашени от намаляване на план-приема след 7-ми клас при преминаване на едносменен режим. Това съобщи за  Радио „Фокус” - Пловдив  зам.-кметът на Карлово Антон Минев. „Нашите училища са на едносменен режим от години”, добави Минев. По тази причина в общинския център няма предпоставка за намаляване на план-приема на децата след 7-и клас. „При нас основният проблем е демографският – намаляването на учениците всяка година”, каза още Минев. Според него това във всеки един момент може да доведе и до закриване на паралелки. Дали предстои закриване на паралелки ще се знае месец юни, при започване на първото класиране. Тогава става ясно дали има изтичане на ученици към други общини, основно към Пловдив. „При нас от години няма кух прием”, каза още Антон Минев. По думите му такъв има при нежелани специалности, които с годините девалвират и няма желаещи за тях. Но през следващата година училищата си ги коригират, правят други специалности и професии по техния учебен план и така паралелките се запазват. При елитните гимназии на Карлово почти няма теч на деца към Пловдив. „В Карлово има две средни училища с прием по след седми клас. Те попълват по две паралелки, които са около 120 деца. От тях само единични бройки напускат и отиват в Пловдивски училища”, добави Антон Минев. \r\nЦветана ТОНЧЕВА", "date": "2019.01.30", "title": "Антон Минев, зам.-кмет на Карлово: Училищата в Карлово не са застрашени от намаляване на план-приема след 7-и клас"}
{"url": "http://www.focus-news.net/news/2019/01/30/2618066/stoyanka-manoleva-baseynova-direktsiya-zapadnobelomorski-rayon-v-nashiya-obhvat-popadat-6-kompleksni-i-znachimi-yazoviri-dospat-studena-pchelina-dyakovo-kalin-i-karagyol.html", "text": "Басейнова дирекция „Западнобеломорски район“ извършва ежемесечен контрол по изпълнение на режимните графици за полазване на водите на комплексните и значими язовир, които са включени в Приложение 1 на Закона за водите. Това каза за  Радио „Фокус“ – Пирин  Стоянка Манолева, изпълняваща длъжността директор на Дирекция „Контрол“ към Басейнова дирекция „Западнобеломорски район“. „В нашия обхват попадат 6 от тези комплексни и значими язовири – „Доспат“, „Студена“, „Пчелина“, „Дяково“, „Калин“ и „Карагьол“. Лицата, които стопанисват язовирите са задължени ежедневно да измерват кота на водно ниво, обема и водните количества, които постъпват и се изпускат от язовирите“, каза още Манолева. Тя добави, че по информация на тези ползватели към дата 29 януари свободните обеми са като следва: язовир „Доспат\" – 175 млн. куб. м, което представлява около 39% от обема му; язовир „Студена\" – 9.496 млн. куб. м, което е около 50% от неговия обем; язовир „Пчелина\" – прелива през преливника си с 3.5 куб. м в секунда, което е нормално за това съоръжения; язовир „Дяково\" – 20.35 млн. куб. м, което представлява 56% от обема на язовира; язовир „Калин\" – 779.510 хил. куб. м, което е около 76% от обема му и язовир „Карагьол\" – 1.505 млн. куб. м, което е около 66% от обема на язовира. \r\nЛивия НИНОВА", "date": "2019.01.30", "title": "Стоянка Манолева, Басейнова дирекция „Западнобеломорски район“: В нашия обхват попадат 6 комплексни и значими язовири – „Доспат“, „Студена“, „Пчелина“, „Дяково“, „Калин“ и „Карагьол“"}
{"url": "http://www.focus-news.net/news/2019/01/30/2618080/meta-makedoniya-severna-makedoniya-vliza-v-upotreba-na-15-fevruari.html", "text": "Новото име на Македония – „Република Северна Македония“, най-вероятно, ще влезе в официална употреба на 15 февруари. Говорителят на правителството Миле Бошняковски потвърди пред  местната агенция МЕТА , че решенията, които произтичат от Преспанския договор ще влязат в сила 7 дни, след като Гърция ратифицира Протокола за влизане на Македония в НАТО, а се очаква Атина да направи това на 8 февруари. \r\n„В символичен жест, гръцкото правителство, най-вероятно, ще бъде първата страна, която ще ратифицира Протокола за влизане на Северна Македония в НАТО и има намерение да го направи до 8 февруари, твърдят източници, близки до темата“, обяви във вторник Euractiv. \r\nНа заседанието си във вторник македонското правителство създаде междуведомствен орган за прилагане на задълженията по Преспанския договор. \r\n„Решенията, свързани с прилагането на разпоредбите на споразумението от Преспа, предвиждат набор от мерки и дейности, които трябва да се предприемат от правителството на Република Македония, както и от всички други органи на държавната администрация и всички държавни институции, произтичащи от приетите изменения на Конституцията на Република Македония и които ще влязат в сила 7 дни след влизането в сила, т.е. веднага след ратифицирането на Протокола за присъединяване на нашата страна към НАТО от Република Гърция и които регулират използването на новото конституционно име в съответствие с измененията“, обявиха от правителството. \r\nСпоред него, в предвидения срок, трябва да се направят промени в табелките на граничните пунктове, дипломатическите и консулските служби и на входовете на всички държавни институции, публични предприятия и държавни предприятия. \r\n„Разбира се, това няма да се случи за една нощ, но ще започне да се изпълнява в определения срок“, уточни Бошняковски. \r\nСъщата процедура ще бъде препоръчана от правителството за изпълнение от звената на местното самоуправление, докато секторите и службите за връзки с обществеността на държавата и публичните институции „получават насоки за използване на конституционното име в съответствие с приетите изменения“. \r\nОт 8 февруари, т.е. от гръцката ратификация на Протокола за присъединяване към НАТО, започват да текат петгодишните срокове за влизане на „Северна Македония“ във всички официални документи, включително паспорти и лични карти. Документите с новото наименование ще бъдат издавани с редовната подмяна на валидните, но не по-късно от пет години след влизането в сила на споразумението. \r\nПревод и редакция:", "date": "2019.01.30", "title": "МЕТА (Македония): „Северна Македония“ влиза в употреба на 15 февруари"}
{"url": "http://www.focus-news.net/news/2019/01/30/2618081/plovdiv-v-karlovo-se-uchredi-se-natsionalen-initsiativen-komitet-za-chestvane-na-godishninite-ot-rozhdenieto-na-evlogi-i-hristo-georgievi.html", "text": "Учреди се Национален инициативен комитет за честване на годишнините от рождението на Евлоги и Христо Георгиеви. това съобщиха от  пресцентъра на Община Карлово . Кметът на община Карлово д-р Емил Кабаиванов, председателят на Общинския съвет Теодор Шойлеков, заместник-ректорът на СУ „Св. Климент Охридски” – доц. Георги Вълчев, проф. Пламен Митев – декан на Историческия факултет в Софийския университет и проф. Христо Глушков от Великотърновския университет „Св. Св. Кирил и Методий”, доц. Стефан Шивачев – директор на Регионален исторически музей Пловдив, Радостина Николова – главен експерт в Министерство на образованието и науката; Дора Чаушева – директор на Национален музей „Васил Левски”, Мария Деянова – директор на Исторически музей - Карлово; заместник-кметовете на общината Антон Минев и Стойо Карагенски /и зам.-председател на фондация „Васил Левски”/, президентът на Ротари клуб Карлово Петър Ламбревq членове на организацията и Цветина Захарлиева – управител на Сдружение с нестопанска цел „Младежки и граждански инициативи в Розовата долина” участваха в учредяване на комитета. \r\nЗа председател на Националния инициативен комитет бе избран кметът на Карлово д-р Емил Кабаиванов, заместници са министърът на образованието и науката доц. Красимир Вълчев, ректорът на СУ „Св. Климент Охридски” - проф. Атанас Герждиков и Петър Ламбрев – президент на Ротари клуб Карлово, секретар е Антон Минев. \r\nС цел популяризиране делото и документалното наследство на най-големите български дарители – карловските братя Евлогий и Христо Георгиеви, в програмата за националното честване ще бъдат включени научни форуми, тематични изложби, ученически и младежки инициативи и състезания. \r\nВсички предложения от институциите, представени в Националния инициативен комитет, ще бъдат конкретизирани на втора работна среща, насрочена за 21 февруари в СУ „Св. Климент Охридски”.", "date": "2019.01.30", "title": "Пловдив: В Карлово се учреди се Национален инициативен комитет за честване на годишнините от рождението на Евлоги и Христо Георгиеви"}
{"url": "http://www.focus-news.net/news/2019/01/30/2618083/burgas-okrazhniyat-sad-nalozhi-nakazanie-ot-25-godini-zatvor-na-mazha-ubil-priyatelkata-si-v-aytos.html", "text": "По внесен обвинителен акт на Окръжна прокуратура – Бургас, Съдът определи наказание от 25 години затвор спрямо Теньо Е., подсъдим за убийството на своята приятелка, като смъртта е причинена с особена жестокост и по особено мъчителен за жертвата начин. Това съобщиха от пресцентъра на  Окръжна прокуратура - Бургас . По внесен обвинителен акт на Окръжна прокуратура – Бургас, съдът наложи наказание от 25 години спрямо Теньо Е. Той е подсъдим за това, че на 16 юни 2018 г. в гр. Айтос в жилище на ул.„Хаджи Димитър“, умишлено умъртвил Ивета Т. с особена жестокост и по начин особено мъчителен за нея, чрез нанасяне на множество силни удари с ръце (юмруци) и ритници в областта на главата, като й причинил черепно-мозъчна травма, довела да тежък мозъчен оток с вклиняване на ниско разположени мозъчни структури в големия тилен отвор, в следствие на което жената е починала (няколко часа по-късно в болницата), като деянието е извършено в условията на опасен рецидив. \r\nНаказанието, което е определено по реда на съкратеното съдебно производство, трябва да бъде изтърпяно при първоначален „строг“ режим в затвор. \r\nПрисъдата на Окръжен съд – Бургас подлежи на обжалване пред Апелативния съд в града.", "date": "2019.01.30", "title": "Бургас: Окръжният съд наложи наказание от 25 години затвор на мъжа, убил приятелката си в Айтос"}
{"url": "http://www.focus-news.net/news/2019/01/30/2618082/api-vazstanoveno-e-dvizhenieto-za-mps-nad-12-t-prez-prohoda-rozhen-kakto-i-tegleneto-na-remarketa-i-poluremarketa.html", "text": "Възстановено е движението за МПС над 12 т през прохода Рожен, както и тегленето на ремаркета и полуремаркета. Това съобщиха от пресцентъра на  Агенция „Пътна инфраструктура“ . \r\nОтпада ограничението за движение с вериги на МПС до 12 т през прохода Превала. Остава ограничено движението на МПС над 12 т през прохода Превала, както и тегленето на ремаркета и полуремаркета.", "date": "2019.01.30", "title": "АПИ: Възстановено е движението за МПС над 12 т през прохода Рожен, както и тегленето на ремаркета и полуремаркета"}
{"url": "http://www.focus-news.net/news/2019/01/30/2618087/vladimir-putin-na-rusiya-ne-y-e-bezrazlichno-kakav-shte-bade-noviyat-parlament-na-moldova.html", "text": "Президентът на Русия Владимир Путин счита, че от това, какъв ще бъде новият състав на молдовския парламент, до голяма степен ще зависи развитието на отношенията между Москва и Кишинев, предава  ТАСС . \r\n„На нас в Русия, разбира се, не ни е безразлично как ще бъде сформиран парламентът на Молдова, предвид това, че парламентът формира правителството на страната и от него, в значителна степен, зависи как ще се развиват в бъдеще руско-молдовските отношения“, заяви Путин на срещата с молдовския си колега Игор Додон. \r\nРуският лидер добави, че от новия състав на парламента ще зависи също „ще успеем ли да получим подкрепа от бъдещето правителство за инициативите за развитие на руско-молдовските отношения“. \r\nПревод и редакция:", "date": "2019.01.30", "title": "Владимир Путин: На Русия не й е безразлично какъв ще бъде новият парламент на Молдова"}
{"url": "http://www.focus-news.net/news/2019/01/30/2618075/gabrovo-dnite-ot-31-yanuari-do-2-fevruari-za-obyaveni-za-neuchebni-v-obshtinata.html", "text": "Дните от 31 януари до 2 февруари за обявени за неучебни в общината. Заповедта е издадена от кмета на Таня Христова, съобщиха за  Радио „Фокус“ – Велико Търново  от пресцентъра на Общината. Грипната ваканция е съгласувана с  Регионалната здравна инспекция – Габрово. От там уточниха, че  за същия период трябва да се предприемат противоепидемични мерки за яслите и детските градини. \r\nСредната заболеваемост от остри респираторни заболявания и хрип в областта е била 239.26 на 10 000 човека. \r\nЛуиза ТРАНЧЕВА", "date": "2019.01.30", "title": "Габрово: Дните от 31 януари до 2 февруари за обявени за неучебни в общината"}
{"url": "http://www.focus-news.net/news/2019/01/30/2618077/kalin-nikolov-nhg-portretat-na-knyaz-aleksandar-i-batenberg-shte-se-vpishe-prekrasno-v-bogatata-balgarska-kolektsiya-ot-dvortsovi-portreti.html", "text": "Портретът на княз Александър I Батенберг прекрасно ще се впише в богатата българска колекция от дворцови портрети, независимо кой културен институт стане неин постоянен дом. Това каза за дневния блок „Добър ден“ на  Радио „Фокус“  Калин Николов, уредник в Графичния кабинет на Националната художествена галерия във връзка с откупените на търг портрет и вещи на българския управник от аукционна къща във Виена. Той обърна внимание на това, че от 30 години насам няколко картини на художниците Жорж Папазов и Жул Паскин са единствените постъпления в музейната колекция на Двореца. „Това е една картина, която отразява личност, свързана със създаването на българската държава и към която имаме особена почит. Княз Александър I Батенберг е човекът, обединил България и не пожалил своята власт и личност. Тази картина е един нов етап в българското изкуство с всички свои елементи – хералдиката, първите гербове. За неин автор се сочи Конрад Дилиц –много интересен художник. Познати са малко негови портрети, но на много високо ниво, така че има над какво да работим. Предстои да тълкуваме и самото авторство“, коментира той. Портретът на княз Александър I Батенберг безспорно е оригинал, увери Калин Николов, но уточни, че тепърва предстои детайлна работа с творбата. Той опроверга всякакви медийни предположения, че ценното произведение на изкуството може да е копие. Както портретът на княз Александър I Батенберг, така и останалите ценни предмети, придобити на аукциона във Виена, имат изключителна стойност и представляват огромен интерес за всеки музеен деец, каза още уредникът в Националната художествена галерия.  \r\nМилослава АНГЕЛОВА", "date": "2019.01.30", "title": "Калин Николов, НХГ: Портретът на княз Александър I Батенберг ще се впише прекрасно в богатата българска колекция от дворцови портрети"}
{"url": "http://www.focus-news.net/news/2019/01/30/2618086/na-poseshtenie-v-turtsiya-e-parlamentarna-delegatsiya-vodena-ot-predsedatelya-na-komisiyata-po-vanshna-politika-dzhema-grozdanova.html", "text": "Българска парламентарна делегация, водена от председателя на Комисията по външна политика Джема Грозданова, е на посещение в Турция. Визитата е по покана на председателя на Комисията по външни отношения във Великото национално събрание на Турция Волкан Бозкър. Това съобщиха от пресцентъра на  Народното събрание.  В делегацията са заместник-председателят на Комисията по външна политика Валери Жаблянов, членовете на комисията Христо Гаджев и Хамид Хамид, както и председателят на Групата за приятелство България-Турция Ахмед Ахмедов и нейният заместник-председател Петър Кънев.  \r\nБългарските парламентаристи разговаряха със заместник-министъра на външните на работи на Република Турция Фарук Каймакчъ. Участниците в срещата се обединиха около виждането, че е важно да бъдат полагани усилия за продължаване на преговорите в рамките на присъединителния процес на Турция към Европейския съюз. \"България ще продължава да подкрепя Турция в присъединителния процес, защото изолацията на Турция не е в интерес на никоя от страните\", подчерта председателят на Комисията по външна политика Джема Грозданова.  \r\nНа срещата на делегацията с министъра на външните работи Мевлют Чавушоглу бе поставен акцент на приятелските отношения между двете страни. Турският външен министър благодари за подкрепата, оказвана от България в процеса на преговори с Европейския съюз. Той подчерта, че срещата на високо равнище ЕС-Турция във Варна е допринесла в значителна степен за създаване на една позитивна атмосфера за развитие за интеграцията на Турция.  \r\nБългария и Турция ще се опитат да изработят обща позиция за подкрепа на следващия генерален секретар на Съвета на Европа, който да бъде кандидат, търсещ и пазещ баланса в организацията. Отбелязано бе, че в следващите месеци се очаква среща на Съвета за стратегическо сътрудничество България-Турция.  \r\nДелегацията разговаря с изпълняващия длъжността председател на Великото национално събрание на Турция Мустафа Шентоп. България и Турция могат да разрешат нерешените двустранни въпроси с обсъждането им на ниво Съвет за стратегическо сътрудничество при наличието на политическа воля. Постоянният секретариат на ПА ПСЮИЕ може да бъде поет от България за първите пет години на ротационен принцип.  \r\nБългарската парламентарна делегация, водена от председателя на Комисията по външна политика, разговаря още с представители на Комисията по външни отношения във Великото национално събрание на Турция и на Групата за приятелство с България в турския парламент. Обсъдени бяха областите, в които може да се задълбочи сътрудничеството между двете страни, както и предстоящата визита у нас на Групата за приятелство Турция – България.", "date": "2019.01.30", "title": "На посещение в Турция е парламентарна делегация, водена от председателя на Комисията по външна политика Джема Грозданова"}
{"url": "http://www.focus-news.net/news/2019/01/30/2618085/georgi-ilchev-abv-prietiyat-byudzhet-na-plovdiv-e-simvol-na-provala-gradskata-uprava.html", "text": "Като символ на провала на сегашните управляващи определи приетия бюджет на Пловдив, който е в размер на 342 милиона лева. Това каза адв. Георги Илчев, член на Изпълнителното бюро на ПП АБВ, съобщиха от пресцентъра на  партията . Според Илчев подобна сума не спомага развитието на града. В парите за града не са предвидени средства за инфраструктурни реконструкции, нито за екологични проекти. \r\nПловдив продължава да е сред градовете с най-мръсен въздух в Европа, а електротранспортът липсва, посочи Илчев и добави, че именно тролеите, като вид обществен градски транспорт, са темата на предстояща Кръгла маса, която АБВ ще инициира.  \r\nРумен Петков определи събитието „Пловдив - Европейска столица на културата“ като пълен провал и унижение на българската култура.", "date": "2019.01.30", "title": "Георги Илчев, АБВ: Приетият бюджет на Пловдив е символ на провала градската управа"}
{"url": "http://www.focus-news.net/news/2019/01/30/2618088/veliko-tarnovo-163-godini-ot-sazdavaneto-si-otbelyaza-parvo-balgarsko-narodno-chitalishte-elenka-i-kiril-d-avramovi-v-svishtov.html", "text": "163 години от създаването си отбеляза Първо българско народно читалище „Еленка и Кирил Д. Аврамови“ в Свищов. На паметната плоча пред дома на дарителя Димитър Начович граждани и общественици оставиха цветя, в знак на признателност към родоначалниците на читалищното дело в България. Това казаха за  Радио „Фокус“ – Велико Търново  от Община Свищов. \r\nПърво българско читалище „Еленка и Кирил Аврамови“ е учредено на 30 януари 1856 година, по инициатива на Димитър Начович, Емануил Васкидович, Георги Владикин и Христаки Филчов. \r\nПоздравителни слова по повод годишнината поднесоха председателят на ПБНЧ „Еленка и Кирил Д. Аврамови – 1856“ Пламен Александров и директорът на дирекция „Култура и културно наследство“ Росен Маринов. \r\nНа събитието присъстваха зам.-кметът инж. Пламен Петков, председателят на ОбС – Свищов д-р Кристиян Кирилов, директорът на Историческия музей Ивелина Иванова, читалищни, културни деятели и граждани. \r\nЛуиза ТРАНЧЕВА", "date": "2019.01.30", "title": "Велико Търново: 163 години от създаването си отбеляза Първо българско народно читалище „Еленка и Кирил Д. Аврамови“ в Свищов"}
{"url": "http://www.focus-news.net/news/2019/01/30/2618089/burgas-okrazhnata-prokuratura-protestira-opravdatelnata-prisada-na-mazh-prichinil-smart-po-nepredpazlivost.html", "text": "Окръжната прокуратура протестира оправдателна присъда за мъж, причинил смърт по непредпазливост. Това съобщиха от пресцентъра на  Окръжна прокуратура - Бургас . Окръжна прокуратура – Бургас протестира оправдателна присъда, с която подсъдимият Борислав Й. е признат за невиновен по обвинение за причиняване на смърт по непредпазливост, настъпила в следствие на умишлено причинена лека телесна повреда. \r\nОкръжна прокуратура – Бургас протестира присъда на Окръжния съд в града, с която Борислав Й. е признат за невиновен. Той е подсъдим за това, че на 11 юли 2016 г. в гр. Бургас, по непредпазливост е причинил смъртта на мъж, която е настъпила в следствие на умишлено нанесена (на 10 юли 2016 г.) лека телесна повреда (причинена от удар в лицето с порцеланова чиния), изразяваща се във временно разстройство на здравето, неопасно за живота. \r\nОкръжна прокуратура – Бургас определя така постановената присъда като неправилна, което мотивира и внесения протест срещу съдебния акт. Предстои Апелативен съд – Бургас да насрочи заседание по протеста.", "date": "2019.01.30", "title": "Бургас: Окръжната прокуратура протестира оправдателната присъда на мъж, причинил смърт по непредпазливост"}
{"url": "http://www.focus-news.net/news/2019/01/30/2618093/blagoevgrad-povishena-e-opasnostta-ot-padashti-kamani-v-kresnenskoto-defile-i-v-rayona-na-prohoda-predel.html", "text": "Повишена е опасността от падащи камъни в Кресненското дефиле и в района на прохода Предел. Това съобщиха за  Радио „Фокус“ – Пирин  от Областно пътно управление – Благоевград. Временно е ограничено движението по третокласен път-108 АМ „Струма“ – село Рибник за МПС над 12 т поради ремонтни дейности. Участъкът е сигнализиран с пътни знаци за срок до 28 февруари. Няма регистрирани сигнали, свързани с паднала скална маса на пътното платно. Трафикът по автомагистрала „Струма“, главен път Е-79 и второкласен път Симитли – Гоце Делчев се осъществява нормално. \r\nЛивия НИНОВА", "date": "2019.01.30", "title": "Благоевград: Повишена е опасността от падащи камъни в Кресненското дефиле и в района на прохода Предел"}
{"url": "http://www.focus-news.net/news/2019/01/30/2618095/vratsa-vleze-v-sila-osaditelna-prisada-za-dvama-bratya-ot-selo-kameno-pole-obvineni-za-zhestokoto-ubiystvo.html", "text": "Влезе в сила осъдителна присъда за двама братя от село Камено поле, обвинени за жестокото убийство на техен съселянин. Това съобщиха от  Апелативна прокуратура - София.   С Решение на Върховния касационен съд влезе в сила осъдителната присъда срещу братята Л.Г. и М. Г. за причинена смърт по непредпазливост, вследствие на умишлено причинена средна телесна повреда. Двамата били предадени на съд от Окръжна прокуратура – Враца по обвинение за убийство, извършено по особено жесток начин – чл. 116, ал. 1, т. 6 от Наказателния кодекс.  Първоинстанционният съд – Окръжен съд –Враца, е признал подсъдимите за виновни, като осъдил Л.Г. на деветнадесет години „Лишаване от свобода“, а по–малкия му брат – М.Г., на осем години и шест месеца „Лишаване от свобода“. Присъдите са били потвърдени от Софийския апелативен съд. ВКС е преквалифицирал извършеното от братята Г. престъпление в по-леко наказуемо – причиняване на смърт по непредпазливост, вследствие на умишлено причинена средна телесна повреда – чл. 124, ал. 1 от НК, като е намалил наложените им наказания – десет години „Лишаване от свобода“ за Л.Г. и три години „Лишаване от свобода“ за М.Г.  \r\nПрипомняме, че жестоката разправа, довела до смъртта на четиридесет и седемгодишния мъж, е станала вечерта на 11 юли 2016 г. Тогава между пострадалия И.Й. и сестрата на подсъдимите – О.Г. възникнало спречкване по повод предоставения от нея приемник за цифрова телевизия. Последвало отправяне на обидни думи към И.Й. от страна на жената, хвърляне на предмети и блъскане от негова страна. Скандалът дал повод на О.Г. да позвъни на тел. 112, за да потърси намеса на органите на МВР, както и на Бърза помощ, поради оплаквания за влошено здравословно състояние. За случилото се била уведомена майката на О.Г. Заедно със синовете си – Л.Г. (на 20 години) и непълнолетния към онзи момент М.Г., тя тръгнала към дома на И.Й. с намерението да се саморазправят с него, заради инцидента. Около 20.00 ч. тримата нахлули в двора на И.Й., като всеки от тях носел дървен кол в ръцете си. Когато ги видял, стопанинът излязъл. Без обяснения двамата подсъдими се нахвърлили върху него. М.Г. му нанасял удари с дръжка на мотиката, а брат му – Л.Г. - с дървен прът.  \r\nПострадалият паднал на земята. Въпреки виковете му, предизвикани от силната болка, братята продължили да му нанасят многобройни удари по главата и цялото тяло.  \r\nЕдва когато чули гласовете и виковете на съседите на пострадалия, тримата си тръгнали от дома на окървавения И.Й., оставайки го в явно безпомощно състояние. След като напуснали местопроизшествието, по пътя за дома си, те изхвърлили през моста на реката един от дървените пръти, с който били нанесени повечето удари.  \r\nПострадалият бил транспортиран до болнично заведение от екип на Спешна помощ, но въпреки проведеното лечение, седмица по-късно починал. Извършената в хода на досъдебното производство съдебно-медицинска експертиза е установила, че причината за смъртта е открита черепно-мозъчна травма, довела до общомозъчен оток и последваща парализа на жизнено важни мозъчни центрове. Същата вечер братята били задържани от органите на МВР. По време на проведените разпити те не са се признали за виновни и са изтъкнали различни причини за случилото се.  \r\nВ хода на съденото следствие е била допусната нова съдебно-медицинска експертиза, като вещите лица обосновали различно медицинско заключение – че смъртта е настъпила от дихателна недостатъчност, причинена от белодробна тромбоемболия, развила се като усложнение от фрактурата на дясната подбедрица на пострадалия.  \r\nС оглед на това ВКС е приел, че подсъдимите са действали с умисъл за причиняване на по-лекия престъпен резултат (средна телесна повреда) и по непредпазливост – за смъртта на пострадалия, поради което правилната квалификация на престъплението е по чл. 124 от Наказателния кодекс. Окръжна прокуратура – Враца е предприела действия по привеждане в изпълнение на влязлата в сила присъда.", "date": "2019.01.30", "title": "Враца: Влезе в сила осъдителна присъда за двама братя от село Камено поле, обвинени за жестокото убийство"}
{"url": "http://www.focus-news.net/news/2019/01/30/2618096/blagoevgrad-okrazhnata-prokuratura-sklyuchi-sporazumenie-s-dvama-dushi-obvineni-za-razprostranenie-na-narkotitsi.html", "text": "Окръжната прокуратура сключи споразумение с двама души, обвинени за разпространение на наркотици. Това съобщиха от пресцентъра на  Апелативна прокуратура - София . Съдът е одобрил споразумение, сключено между Окръжна прокуратура – Благоевград и защитата на подсъдимите лица с инициали Г.Б. и С.Г., обвинени за незаконно държане на високорискови наркотични вещества с цел разпространение.  \r\nНа 17 октомври 2018 г. в района на село Самуилово, община Петрич, Г.Б. и С.Г. в съучастие държали коноп (марихуана), с различно съдържание на наркотично действащ компонент тетрахидроканабинол. Общото тегло на дрогата е 9 416 грама, разпределена в 24 обекта. Стойността на наркотика, определена по цени за нуждите на съдопроизводството, възлиза на 37 664 лева.  \r\nНаложено им е наказание „глоба“ в размер на по 5 000 лева на всеки. Определението на съда има последиците на влязла в сила присъда.", "date": "2019.01.30", "title": "Благоевград: Окръжната прокуратура сключи споразумение с двама души, обвинени за разпространение на наркотици"}
{"url": "http://www.focus-news.net/news/2019/01/30/2618076/rumen-petkov-abv-byahme-pravi-che-otkrivashtoto-sabitie-na-plovdiv-evropeyska-stolitsa-na-kulturata-2019-shte-se-okazhe-proval.html", "text": "От ПП АБВ бяхме прави, че откриващото събитие на „Пловдив - Европейска столица на културата 2019“ ще се окаже провал. Това каза пред журналисти в Пловдив Румен Петков, председател на ПП АБВ, предаде репортер на  Радио „Фокус“- Пловдив . „3 млн. лв., които бяха изсипани в една кула, дошла и заминала си, е финансова катастрофа, която плащаме всички. Това е финансово необясним огромен разход и унижение за българската култура. Няма земна сила, която да обясни на българските режисьори и сценаристи защо те са втора ръка и в България не могат да бъдат водещи при реализация на такова мащабно мероприятие. Мисля, че някой трябва да се извини на ФА „Тракия“ със световна известност, на който не бе дадена възможност да покаже своите сили и мощта на българския фолклор. За този провал съм убеден, че пловдивчани ще потърсят отговорност на предстоящите местни избори в края на годината, но за 3-те млн. лв.\", добави Петков. „Мисля, че трябва да има и друг тип отговорност. За милионите, които правителството гласува и които отидоха незнайно къде (част от тях ще бъдат похарчени вероятно не по предназначение или върнати в републиканския бюджет), също трябва да се потърси отговорност, защото това е еманация на управленска немощ и тези неща не бива да остава незабелязани и не бива да остават безнаказани“, каза още Румен Петков. \r\nМария РУСЕВА", "date": "2019.01.30", "title": "Румен Петков, АБВ: Бяхме прави, че откриващото събитие на „Пловдив - Европейска столица на културата 2019“ ще се окаже провал"}
{"url": "http://www.focus-news.net/news/2019/01/30/2618094/reuters-huan-guaydo-e-poiskal-humanitarna-pomosht-ot-braziliya.html", "text": "Вицепрезидентът на Бразилия Хамилтън Мурао заяви в сряда, че самообявилият се за временен президент на Венецуела Хуан Гуайдо е поискал хуманитарна помощ от Бразилия, предава  Reuters . \r\nМурао, който по-рано тази седмица заместваше като действащ държавен глава Жаир Болсонаро, подложил се на планирана операция, добави, че Бразилия е загрижена във връзка със случая на двама чилийски журналисти, които бяха задържани във Венецуела и все още не са освободени. \r\nПревод и редакция:", "date": "2019.01.30", "title": "Reuters: Хуан Гуайдо е поискал хуманитарна помощ от Бразилия"}
{"url": "http://www.focus-news.net/news/2019/01/30/2618098/burgas-suhi-i-prohodimi-sa-patishtata-v-oblastta.html", "text": "Сухи и проходими са пътищата в областта. Това съобщиха за  Радио „Фокус“ – Бургас  от Областно пътно управление. Няма затворени проходи или пътни участъци. Интензивен е трафикът по пътя Бургас – АМ „Тракия“, по пътя Бургас – Созопол в района на Военноморска база - Бургас, както и по пътя Бургас – кв. „Сарафово“ в района на летище „Бургас\".  \r\nИнтензивно е движението на моторни превозни средства в град Бургас. Натоварено е по входно-изходните пътни артерии на града, на кръстовището между улиците „Сан Стефано“ и „Гладстон“, между „Спортна“ и „Индустриална“, както и в района на кръговото кръстовище „Трапезица“. \r\nМария ПОПЧЕВА", "date": "2019.01.30", "title": "Бургас: Сухи и проходими са пътищата в областта"}
{"url": "http://www.focus-news.net/news/2019/01/30/2618090/ot-31-yanuari-e-v-sila-gripna-epidemiya-v-oblast-gabrovo.html", "text": "От 31 януари  е в сила грипна епидемия в област Габрово. Това съобщиха от пресцентъра на  Министерство на здравеопазването.  Информацията е към 16.30 ч. на  30 януари 2019 г.  Учебните занятия в област Габрово се преустановяват за периода от 31 януари 2019 г. до 5 февруари 2019 г. Във връзка с усложнената епидемична обстановка в област Разград и нарастване на заболяемостта от остри респираторни заболявания и грип, РЗИ-Разград издаде предписание за удължаване срока на преустановяване на учебните занятия в училищата до 4 февруари 2019 г. включително. От 31 януари 2019 г., въз основа тенденцията за намаляване на заболелите от остри респираторни заболявания, РЗИ-Хасково отменя всички предприети противоепидемични мерки на територията на област Хасково.  \r\nОт утре РЗИ-Ловеч отменя грипната епидемия на територията на община Луковит. От 1 февруари 2019 г. РЗИ-Софийска област отменя грипната епидемия и противоепидемичните мерки на територията на Софийска област.", "date": "2019.01.30", "title": "От 31 януари е в сила грипна епидемия в област Габрово"}
{"url": "http://www.focus-news.net/news/2019/01/30/2618097/bozhidar-mihaylov-regionalna-sluzhba-po-zaetostta-varna-oblekcheni-sa-protsedurite-za-naemane-na-mladezhi-po-shema-mladezhka-zaetost.html", "text": "Облекчени са процедурите за наемане на младежи за стажуване или обучение по време на работа по схема „Младежка заетост”. Това каза в интервю за  Радио „Фокус“ – Варна  Божидар Михайлов, директор на Дирекция „Регионална служба по заетостта“ във Варна. „Продължава да се работи по схема „Младежка заетост”. Приемаме заявки от работодателите, няма краен срок. Който от работодателите прояви интерес, би могъл да кандидатства в бюрата по труда. Процедурите са облекчени, по-къси са сроковете за обработка на документи и наемане на работа. Опитваме се да съкращаваме този период, в който се подава заявка, обработват се документите и се назначават хора“, заяви Божидар Михайлов. \r\nЗаявки могат да подават както работодатели от реалния сектор, така и органи на изпълнителната власт съгласно Закона за местното самоуправление и местната администрация, общинските предприятия, органите на централната администрация на изпълнителната власт и териториалните им структури. Работодателите могат да осигуряват заетост за младежи посредством стажуване и/или обучение по време на работа. Изключение правят органите на централната администрация на изпълнителната власт и териториалните им структури, които могат да заявят свободни работни места само за стажуване при работодател за младежи със завършено висше образование. В кръга на допустимите работодатели не са включени териториалните органи на изпълнителната власт в лицето на областните управители и съответно областната администрация. \r\nНад 1 000 младежи от Варненско са устроени на работа или са преминали обучение по „Младежка заетост“ от началото на програмата досега. Голяма част от тях са останали на работа след приключване на периода на обучение или заетост. \r\nМарияна ВАЛЕНТИНОВА", "date": "2019.01.30", "title": "Божидар Михайлов, Регионална служба по заетостта – Варна: Облекчени са процедурите за наемане на младежи по схема „Младежка заетост”"}
{"url": "http://www.focus-news.net/news/2019/01/30/2618092/telma-makedoniya-nikola-gruevski-ostava-bez-zaplata-talat-dzhaferi-glasuva-vazdarzhal-se.html", "text": "Депутатската заплата повече няма да постъпва на сметката на бившия македонски премиер Никола Груевски. С 53 гласа „за“ мнозинството прие законовите промени, с които на депутат, осъден на затвор над шест месеца, се отнемат всички привилегии, предава  скопският телевизионен канал „Телма“  и отбелязва, че управляващата коалиция не е била единна в решението си, защото председателят на парламента Талат Джафери е гласувал „въздържал се“. \r\nКолегите на Груевски от ВМРО-ДПМНЕ са реагирали, че законът е противоконституционен, защото народните представители се ползват с имунитет, а техните права се регулират с член 64 от Конституцията на Македония и не могат да се променят пожелание. Те посочват, че има други механизми за решаване на този проблем, започвайки от съкращаване на заплата и стигайки до отнемане на мандата, но с това си действие правителството иска да демонстрира силата си. \r\nВносителите на Закона не са съгласни с тълкуванието на опозицията и считат, че този член от Конституцията оставя възможност заплата на депутатите да се уточни със Закон. \r\nНикола Груевски бе осъден на две години лишаване от свобода по случай „Тенк“ на Специализираната прокуратура на страната. Той избяга от Македония в средата на ноември, но получаваше редовно депутатската си заплата. Съдейки по реакциите на ВМРО-ДПМНЕ, последната дума по въпроса ще има Конституционният съд. \r\nПревод и редакция:", "date": "2019.01.30", "title": "„Телма“ (Македония): Никола Груевски остава без заплата, Талат Джафери гласува въздържал се"}
{"url": "http://www.focus-news.net/news/2019/01/30/2618099/sliven-zatvoreni-za-avtomobili-nad-10-tona-sa-prohodite-tvardishki-i-vratnik.html", "text": "Трафикът по пътищата в Сливенска област е интензивен. Няма въведени допълнителни ограничения, съобщиха от  Областно пътно управление . Затворени за автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Ремонти има по планинските пътища в района на Котел и в община Нова Загора. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари.", "date": "2019.01.30", "title": "Сливен: Затворени за автомобили над 10 тона са проходите Твърдишки и Вратник"}
{"url": "http://www.focus-news.net/news/2019/01/30/2618091/d-r-mariya-kamenova-rzi-montana-chetiri-probi-sa-polozhitelni-za-dokazan-gripen-virus-ot-tipa-h1n1.html", "text": "От 8 изпратени проби 4 са положителни за доказан грипен вирус от типа H1N1. Това за Радио „Фокус“ - Видин д-р Мария Каменова, заместник-директор на Регионалната здравна инспекция в Монтана. Тя посочи, че пробите са изпратени за изследване в Националния център по заразни и паразитни заболявания в София. „Пробите са взети от 8 лекарски практики от Монтана, които се наблюдават от РЗИ. Личните лекари са ги взели от пациенти, които са имали характерни признаци за заболяване от грип“, заяви д-р Каменова. Тя допълни, че от началото на седмицата се увеличават случаите на хора на възраст от 30 до 65 години, които боледуват от остри респираторни заболявания. \r\nГрипната епидемия в област Монтана бе обявена от 29 януари. Учебните занятия са преустановени до 4 февруари, но детските градини работят като се извършва строг сутрешен филтър сутрин при приема на деца. \r\nАнна ЛОЗАНОВА", "date": "2019.01.30", "title": "Д-р Мария Каменова, РЗИ – Монтана: Четири проби са положителни за доказан грипен вирус от типа H1N1"}
{"url": "http://www.focus-news.net/news/2019/01/30/2618100/sport-kiril-despodov-podpisa-s-kalyari-za-45-godini.html", "text": "Кирил Десподов подписа договор с Каляри за пет години, съобщават италианските медии. Той премина официално от ЦСКА в тима от Серия „А“ за доста повече от 3 милиона евро, както бе съобщено. Точната сума е 4,8 милиона долара, което е равно на 4 милиона и 200 хиляди евро. Плащанията обаче ще са в долари. Така Футболист № 1 на България за 2018 година става най-скъпият българин, продаден от наш клуб в чужбина. Десподов вече е минал медицинските прегледи, а до часове трансферът му ще бъде официално обявен.  \r\nПървият мач на Каляри след привличането на Десподов е на 4 февруари. Тогава тимът приема Аталанта в шампионатен двубой.", "date": "2019.01.30", "title": "Спорт: Кирил Десподов подписа с Каляри за 4,5 години"}
{"url": "http://www.focus-news.net/news/2019/01/30/2618102/ministar-ekaterina-zaharieva-prie-zamestnik-ministara-na-vanshnite-raboti-na-iran.html", "text": "Вицепремиерът и министър на външните работи Екатерина Захариева прие днес заместник-министъра на външните работи на Ислямска република Иран д-р Сейед Аббас Арагчи, с когото обсъди двустранните отношения и актуални теми от международния дневен ред. Това съобщиха от пресцентъра на  Министерство на външните работи.  Събеседниците посочиха продължаващите над 120 години официални отношения между двете страни като знак за трайните връзки между България и Иран. Министър Захариева отбеляза развитието на политическия диалог на високо равнище и припомни за визитата на премиера Бойко Борисов в Техеран през 2016 г. \r\n„Сега трябва да се възползваме от натрупаната инерция в отношенията ни. Провеждането на политически консултации е добра възможност и важен механизъм за обсъждане на всички въпроси от взаимен интерес, както и на други актуални теми“, заяви министър Захариева. \r\nИранският дипломат се съгласи и си пожела двете страни да превърнат различните предизвикателства във възможности. \r\nВ хода на разговора министър Захариева потвърди позицията на ЕС, подкрепяна и от България, по споразумението във връзка с ядрената програма на Иран и Съвместния всеобхватен план за действие. \r\nАббас Арагчи изрази надежда, че ЕС ще следва поетите по силата на Плана ангажименти.", "date": "2019.01.30", "title": "Mинистър Екатерина Захариева прие заместник-министъра на външните работи на Иран"}
{"url": "http://www.focus-news.net/news/2019/01/30/2618104/rositsa-dimitrova-obshtina-veliko-tarnovo-s-pette-novi-sotsialni-uslugi-koito-razkrivame-dokazvame-posledovatelnata-si-v-grizhata-za-horata.html", "text": "С петте нови социални услуги, които Община Велико Търново разкрива, тя за пореден път доказва последователността си в грижата за хората. Става въпрос за новите центрове за възрастни хора и лица с умствена изостаналост, които ще са в село Церова кория. Това обясни в предаването „Царевград Търнов – славата и величието на България“ на  Радио „Фокус“ - Велико Търново  Росица Димитрова, директор Дирекция „Социални дейности и здравеопазване“ в местната администрация. Тя уточни, че след като те заработят населеното място ще се превърне в своеобразно село на социалните услуги на Общината. „С този проект Община Велико Търново доказва, че води една последователна социална политика, която е адекватна на всички промени в нашето ежедневие и адекватна на нуждите на хората, на нашето население. Тези нови къщи ще позволят да изведем хората от Дома в Пчелище, но категорично персоналът няма да бъде уволнен, а ще ни е много нужен“, каза още Росица Димитрова. \r\nФинансирането на проекта, в размер на близо 2.7 млн. лв., е осигурено чрез Оперативна програма „Региони в растеж“ 2014 - 2020. То е изцяло безвъзмездна финансова помощ. \r\nКонкретните цели включват изграждането на четири нови сгради и ремонт на съществуващ обект, заедно с осигуряване на тяхното обзавеждане и оборудване. Капацитетът им ще е общо за 75 човека. \r\nЛуиза ТРАНЧЕВА", "date": "2019.01.30", "title": "Росица Димитрова, Община Велико Търново: С петте нови социални услуги, които разкриваме, доказваме последователната си в грижата за хората"}
{"url": "http://www.focus-news.net/news/2019/01/30/2618101/kyustendil-patyat-v-posoka-gkpp-gyueshevo-e-prohodim-pri-zimni-usloviya-normalno-se-osashtestvyava-preminavaneto-prez-punkta.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. Пътните настилки са мокри. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2019.01.30", "title": "Кюстендил: Пътят в посока ГКПП „Гюешево” е проходим при зимни условия, нормално се осъществява преминаването през пункта"}
{"url": "http://www.focus-news.net/news/2019/01/30/2618105/api-tsenovite-oferti-za-predinvestitsionno-prouchvane-za-traseto-na-tunela-pod-petrohan-shte-badat-otvoreni-na-31-yanuari.html", "text": "Утре (31 януари 2019 г.) се отварят ценовите оферти на кандидатите в откритата процедура за избор на изпълнител за изработването на прединвестиционно проучване за трасе по направлението Монтана – София, с тунел под Петрохан. Това съобщиха от пресцентъра на  Агенция \"Пътна инфраструктура\" (АПИ).  \r\nОбществената поръчка за извършване на проучването стартира през август миналата година, а в края на септември бяха отворени постъпилите 7 оферти. \tБъдещият изпълнител ще трябва да посочи минимум три варианта за развитие на ново пътно трасе с тунелно преминаване под Петрохан. Въз основа на извършеното проучване ще бъде определен пътният габарит на направлението. Ще бъдат проучени необходимите капиталовложения за реализацията на проекта, както и разходите за поддържане и годишна издръжка на пътя и пътните съоръжения след тяхното реализиране. След приключване на прединвестиционното проучване следва процедура за оценка на въздействието върху околната среда (ОВОС), въз основа на която ще бъде взето решение за одобрение на вариант за бъдещото трасе. След влизането в сила на решението по ОВОС ще се пристъпи към изработването и на идеен проект по одобреното трасе. \r\nИндикативната стойност на обществената поръчка е 500 000 лв. без ДДС, а срокът за изпълнение 180 дни. \r\nЦеновите оферти ще бъдат отворени в 14.00 ч. в зала 702 в АПИ.", "date": "2019.01.30", "title": "АПИ: Ценовите оферти за прединвестиционно проучване за трасето на тунела под Петрохан ще бъдат отворени на 31 януари"}
{"url": "http://www.focus-news.net/news/2019/01/30/2618084/ministar-mladen-marinov-nyama-danni-za-otvlichane-na-stayko-staykov.html", "text": "Няма данни за отвличане на Стайко Стайков. Това каза министърът на вътрешните работи Младен Маринов на граничния пункт „Капитан Андреево”, предаде  bTV.  Синът на арестувания бизнесмен Миню Стайков все още не е разпитван и версията за неговото отвличане не е потвърдена. \r\n„Към момента нямаме данни, които да потвърждават версията на Стайков”, подчерта вътрешният министър. Назначени са медицински експертизи. \r\n„Стайков твърди, че не е в състояние, в което да дава данни на полицията. В момента, в който това стане възможно, колегите ще разговарят с него, за да изясним всички факти и обстоятелства по неговото отсъствие”, каза още Младен Маринов. По думите му Стайков каза, че му се „губят моменти и няма спомени”. \r\nВъв връзка с инцидента, при който бодигардовете на Стайко Стайков отидоха в МВР болница, където е настанен той, и поискаха да поемат охраната му, Маринов подчерта, че лечебното заведение е достатъчно добре охранявано и няма по-сигурно място за него. \r\nСтайков се оказа в МВР болница, след като по-рано беше приет в „Пирогов” с контузии по главата и тялото. Пред разследващите наследникът на алкохолния бос Миню Стайков е обяснил, че е станал жертва на отвличане.   \r\nТой се намира в интензивното отделение и предстои да се прецени дали състоянието му позволява да участва в съдебен процес. Софийската градска прокуратура образува проверка по случая.", "date": "2019.01.30", "title": "Министър Младен Маринов: Няма данни за отвличане на Стайко Стайков"}
{"url": "http://www.focus-news.net/news/2019/01/30/2618109/plovdiv-17-mln-lv-sa-otdeleni-za-obrazovanie-v-proektobyudzheta-na-karlovo-za-2019-g.html", "text": "Пловдив. 17 млн. лв.  са отделени за образование в проектобюджета на Карлово за 2019 г. Това съобщи за  Радио „Фокус”- Пловдив  зам.-кметът Антон Минев. „Увеличението за образованието е най-голямото в сравнение с другите пера, близо 47 %”, добави Минев. То заема и най-големият дял от държавните дейности. „Образованието е на 100 % държавна отговорност”, поясни Минев. По думите му субсидията идва като обща сума за увеличението на заплатите на учителите тази година. Но тя ще се разпределя в училищата спрямо вътрешните правила индивидуално. Новият бюджет на Карлово ще се гласува утре, 31 януари 2019 г. \r\nЦветана ТОНЧЕВА", "date": "2019.01.30", "title": "Пловдив: 17 млн. лв. са отделени за образование в проектобюджета на Карлово за 2019 г."}
{"url": "http://www.focus-news.net/news/2019/01/30/2618107/smolyan-prohodimi-pri-zimni-usloviya-sa-patishtata-v-oblastta-nastilkite-sa-mokri.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление. В ниските части на областта вали слаб дъжд, а по високите валежите са от слаб сняг. Пътните настилки са мокри и заснежени на места, но почистени и обработени. Отпадна ограничението за движение с вериги през прохода Превала, но остава ограничено  движението на тежкотоварни автомобили над 12 тона и тегленето на ремаркета и полуремаркета. Няма ограничения през прохода Пампорово, като там остава забранено движението на автомобили над 3.5 тона, което е целогодишно. Няма ограничения за движение и през проходите Рожен и Печинско. По пътя III-864 Стойките – Пампорово е въведено ограничение за товарни автомобили над 12 тона, които трябва да бъдат без ремаркета и полуремаркета. Ограничено за товарните автомобили важи и за пътя Батак – Доспат. Остава затворен и пътят от границата на Областно пътно управление до Рожен, както и направлението Момчиловци – Момина вода. Заради свлачища ограничено в едната лента е движението в района на село Малка Арда, както и по пътя Широка лъка – Девин, преди разклона за Кукувица. Заради валежите от дъжд е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. През деня не са получавани сигнали за инциденти по пътищата в област Смолян. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри и хлъзгави, вали слаб дъжд. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.30", "title": "Смолян: Проходими при зимни условия са пътищата в областта, настилките са мокри"}
{"url": "http://www.focus-news.net/news/2019/01/30/2618110/gabrovo-propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка. Нека водачите карат с повишено внимание в отсечката при км 164+150. В района е поставена необходимата сигнализация, а ремонтът трябва да приключи до края на февруари. Това съобщиха за  Радио „Фокус“ – Велико Търново   от Областно пътно – управление – Габрово. Пътната настилка в прохода е суха и нормално проходима при зимни условия. Там остава в сила забраната за товарни автомобили над 12 тона. Други въведени ограничения в областта няма. Времето е предимно облачно, без валежи.  Пътните настилки са предимно сухи, по усойните и планински райони – частично мокри, обработени и проходими при зимни условия. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението  в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на февруари. \r\nЛуиза ТРАНЧЕВА", "date": "2019.01.30", "title": "Габрово: Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/01/30/2618103/nedyalko-slavov-oblasten-upravitel-na-smolyan-normalizira-se-obstanovkata-v-oblastta-nivata-na-rekite-sa-povisheni-no-nyama-opasnost-ot-prelivane.html", "text": "Нормализира се обстановката в областта след обилните валежи от дъжд и сняг. Това каза за  Радио „Фокус“ – Смолян  областният управител на Смолян Недялко Славов. Той посочи, че язовир „Златоград“ и хвостохранилището на река Ерма преливат с около 26 см през преливниците. „Хубаво е, че дъждът постепенно отслабва. Повишени нивата на реките в областта, но няма опасност от преливане. Има обаче множество сигнали за наводнени улици, наводняване на мазета, срутени камъни по общинската пътна мрежа и по улиците в населени места, най вече в общините Рудозем, Мадан, Златоград и Неделино“, посочи Славов. Той отбеляза, че язовир „Пловдивци“ все още не прелива, но нивото му е малко под преливника. Областният управител допълни, че са отпаднали и ограниченията през прохода Рожен, премахнато е ограничението за вериги през Первала и вече е възстановено захранването с електричество на село Мугла. \r\nНели ГЕРГЬОВСКА", "date": "2019.01.30", "title": "Недялко Славов, областен управител на Смолян: Нормализира се обстановката в областта, нивата на реките са повишени, но няма опасност от преливане"}
{"url": "http://www.focus-news.net/news/2019/01/30/2618112/bozhidar-mihaylov-regionalna-sluzhba-po-zaetostta-varna-nad-700-litsa-s-uvrezhdaniya-ot-oblastta-sa-zapochnali-rabota-prez-2018-godina.html", "text": "Над 700 лица с увреждания от Варна и областта са започнали работа през 2018 година. Това каза в интервю за  Радио „Фокус“ – Варна  Божидар Михайлов, директор на Дирекция „Регионална служба по заетостта“ във Варна. Той отбеляза, че над 480 от тях са започнали работа на първичен пазар. „Това говори за две неща – за нужда от кадри и за това, че работодателите са отворени и наемат на работа хора с увреждания“, добави Божидар Михайлов. По думите му 228 безработни лица с намалена работоспособност са започнали работа през годината по субсидирана заетост като програми и мерки по Оперативна програма „Развитие на човешките ресурси“ и др., добави Божидар Михайлов. \r\nКъм момента обявените свободни позиции в бюрата по труда в региона са над 200, каза Божидар Михайлов. „Интересно е, че отново има изпреварване от страна на туристически фирми. Има много обявени позиции за готвачи, сервитьори, отговорници за търговска зала, рецепционисти. Все още има обявени позиции за педагогически специалисти – начални учители и преподаватели в горен курс на обучение. Обявени са места за работнически професии – заварчици, ел. техници в корабостроенето, общи работници. Отчитаме много широка гама от работни места още през януари“, посочи Божидар Михайлов. \r\nМарияна ВАЛЕНТИНОВА", "date": "2019.01.30", "title": "Божидар Михайлов, Регионална служба по заетостта – Варна: Над 700 лица с увреждания от областта са започнали работа през 2018 година"}
{"url": "http://www.focus-news.net/news/2019/01/30/2618106/kalin-nikolov-nhg-sahranyavaneto-na-kulturni-tsennosti-i-otnoshenieto-kam-tyah-tryabva-da-se-vazpitavat-oshte-v-uchilishte.html", "text": "Съхраняването на културни ценности и отношението към тях трябва да се възпитават още в училище. Това каза за дневния блок „Добър ден“ на  Радио „Фокус“  Калин Николов, уредник в Графичния кабинет на Националната художествена галерия. Той обясни, че неясната съдба на произведения на изкуството, които не са събрани в частни или държавни колекции, е голям проблем у нас. За сметка на това обаче, Калин Николов уточни, голямото съдействие между музеите и частните колекционери прави редица български изложби истински пълноценни. „През 30-те години Божан Витанов – един русенски адвокат, спомоществовател на редица културни събития в Русе и от основателите на Русенската галерия – купува знаменитата картина на Ненко Балкански – „Работническо семейство“. Когато по-късно Националната художествена галерия иска да придобие картината, тя му дава определена от комисия сума пари, той калкулира вложеното от него и останалото го дава на художника, като му казва „Картината беше моя, но изкуството в нея си е твоя“, разказа той. Проблемът с произведенията на изкуството, които не попадат в ничия колекция и след смъртта на твореца остават с неизвестен статут, би бил предизвикателство и за най-напредничавите и богати държави, каза още Калин Николов. Този казус засяга и огромна част от документалното наследство на редица български творци, допълни уредникът в Националната художествена галерия. Затова според него ключът за решаване на този национален проблем се крие в застъпването на подобни проблеми в образователните програми. \r\nМилослава АНГЕЛОВА", "date": "2019.01.30", "title": "Калин Николов, НХГ: Съхраняването на културни ценности и отношението към тях трябва да се възпитават още в училище"}
{"url": "http://www.focus-news.net/news/2019/01/30/2618113/zam-kmetat-na-karlovo-anton-minev-ne-e-neobhodimo-udalzhavane-na-gripnata-vakantsiya-za-uchenitsite-v-obshtinata.html", "text": "В Карлово не е необходимо удължаване на грипната ваканция. Това съобщи за  Радио „Фокус”- Пловдив  зам.-кметът  на Община Карлово Антон Минев. Болните ученици са били малко дори през миналата седмица. „Още преди обявяването на ваканцията в областта процентът на болните в общинските училища беше малък. Той варираше между 15 % и 20 %”, каза Минев. \r\nЦветана ТОНЧЕВА", "date": "2019.01.30", "title": "Зам.-кметът на Карлово Антон Минев: Не е необходимо удължаване на грипната ваканция за учениците в общината"}
{"url": "http://www.focus-news.net/news/2019/01/30/2618108/afp-donald-tramp-i-huan-guaydo-provedoha-telefonen-razgovor.html", "text": "Президентът на САЩ Доналд Тръмп е провел телефонен разговор в сряда с лидера на венецуелската опозиция Хуан Гуайдо в сряда и го е уверил, че Вашингтон подкрепя претенцията за поста държавен глава на страната, предава  AFP , като се позовава на съобщение от Белия Дом. \r\n„Президентът Доналд Тръмп днес говори с временния президент на Венецуела Хуан Гуайдо, за да го поздрави за историческото му поемане на президентството и за да го увери в силната подкрепа на президента Тръмп за венецуелската борба за демокрация“, се казва в изявлението. \r\n„Франс прес“ припомня, че Вашингтон подкрепя претенцията за поста държавен глава на Хуан Гуайдо, но конституционният президент на страната Николас Мадуро, който все още контролира всички държавни институции, включително военните и полицията, твърди, че Гуайдо е част от опит за преврат, дирижиран от САЩ. \r\nВърховният съд на страната забрани на лидера на опозицията да напуска страната. \r\nПревод и редакция:", "date": "2019.01.30", "title": "AFP: Доналд Тръмп и Хуан Гуайдо проведоха телефонен разговор"}
{"url": "http://www.focus-news.net/news/2019/01/30/2618116/zam-ministar-georg-georgiev-se-sreshtna-sas-zamestnik-ministara-na-vanshnite-raboti-na-iran-d-r-seyed-abbas-aragchi.html", "text": "Заместник-министър Георгиев проведе среща с д-р Сейед Аббас Арагчи, заместник-министър на външните работи на Иран. Това съобщиха от пресцентъра на  Министерството на външните работи . Срещата между двамата заместник-министри премина в духа на традиционно добрите отношения между България и Иран. Георгиев подчерта, че през 2017 г. бе отбелязана 120-ата годишнина от установяването на дипломатически отношения, което доказва наличието на дълбоки и основани на взаимно уважение връзки между България и Иран. ,,Ценим диалога и връзките между нашите две страни\", каза той. Осъществените през последните години посещения на високо равнище и обменът на делегации допринасят за идентифициране на конкретни области за взаимодействие. \r\nЗаместник-министър Георгиев отбеляза със задоволство активното сътрудничество в сферата на туризма, културата, образованието, младежта и спорта и др. Той посочи, че съществува неизползван потенциал в търговско-икономическата област. България с оглед на членството си в ЕС и стратегическото географско разположение представлява мост, свързващ Изтока и Запада. ,,Мисля, че това е тема, която касае както търговския стокообмен между България и Иран, така и търговско-икономическите отношения на Иран с ЕС. На територията на България се пресичат пет от осем транспортни коридора“, каза още той. \r\nЗаместник-министър Георгиев отбеляза, че България като външна граница на ЕС, която се справя изключително добре в опазването на сигурността от гледна точка на урегулирането на миграцията, високо цени усилията, които Иран полага в противодействието на миграцията и трафика на наркотици“. \r\nД-р Аббас Арагчи изрази благодарност за гостоприемството на българската страна, като отбеляза, че съществуват предпоставки за задълбочаване на сътрудничеството в редица сфери от взаимен интерес както в двустранен план, така и по въпроси от международно и регионално значение.  \r\nДвамата заместник-министри обсъдиха също необходимостта от запазването на Съвместния всеобхватен план за действие по иранската ядрена програма, а също и кризите в региона на Близкия и Средния изток, в това число ситуацията в Сирия и Афганистан.", "date": "2019.01.30", "title": "Зам.-министър Георг Георгиев се срещна със заместник-министъра на външните работи на Иран д-р Сейед Аббас Арагчи"}
{"url": "http://www.focus-news.net/news/2019/01/30/2618115/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . І. Метеорологична обстановка: \r\nТемпературите са в интервала от - 2° до + 14°. \r\nВремето над страната е предимно облачно. \r\nВятър духа в областите: Варна, Кърджали, Пловдив, Разград, Силистра, Смолян, Търговище, Хасково и Шумен. \r\nДъжд вали в областите: Благоевград, Кърджали, Кюстендил, Перник, Смолян, както и в района на Кула /обл. Видин/; Картела /обл. Пазарджик/; Кърнаре и Лъки /обл. Пловдив/ \r\nСлаб сняг вали в област Смолян, както и в района на ГКПП „Гюешево“ /обл. Кюстендил/; Летница и Ябланица /обл. Ловеч/; Каратепе /обл. Пазарджик/; Здравец /обл. Пловдив/. \r\nПътните настилки са предимно мокри, заснежени, по усойните и планински райони частично заледени, обработени и проходими при зимни условия. \r\nОграничена видимост поради мъгла:  \r\n- до 100 м в района на Дунавци, Димово и Брегово /обл. Видин/; проход „Шипка“ \r\n- до 150 м в района на гр. Враца и гр. Мездра /обл. Враца/; Люляк и Вълчитрън /обл. Плевен/ ІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nДвижението по АМ „Тракия“ в тунел „Траянови врата“ посока Бургас се осъществява в една лента поради ремонт на осветителната система в активната лента, в светлата част на денонощието и при благоприятни метеорологични условия. Движението се извършва в изпреварващата лента. Срок от 9:30 до 15:30 часа на 31.01.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nОПУ Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 08.02.2019 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nВременно е ограничено движението по път III – 108 АМ Струма - с. Рибник от км 0+000 до км 2+500  за МПС над 12 т. поради ремонтни дейности.Участъка е сигнализиран с пътни знаци. Срок до 28.02.2019 г. ІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Превала“ - забранен за МПС над 12 т. както и тегленето на ремаркета и полуремаркета \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 /София – Перник/ от км 277+000 /Черния кос/ до км 282+485 /границата с Перник/ се осъществява с повишено внимание поради санитарна сеч на растителност. Срок 01.02.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 02.02.2019 г \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОбласт Благоевград: \r\nДвижението по в участъка Симитли – Кресна в района на п.в. „Брежани“ на км 380+800 се осъществява с повишено внимание поради ремонт на мантинели. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижение с повишено внимание в участъка Полски Тръмбеш – Велико Търново от км 88+050 до км 93+060 поради изсичане на храсти. Срок до 15.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; ІV. Състояние на републиканската пътна мрежа:   \r\n1. Ремонтни дейности и временна организация на движението (ВОД):  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 28.02.2019 г. \r\nПът IІI-198: Движението е ограничено за МПС над 10 т. по път IІI-198 Гоце Делчев – Катунци поради снегопочистване. Срок до 31.01.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\n Път III-906: Движение с повишено внимание по път ІІІ-906 от км 34+100 до км 61+300 поради локални ремонтни дейности по пътното платно /полагане на студена асфалтова смес/.  Участъкът е сигнализиран с пътни знаци. Срок до 08.02.2019 г. \r\nПът III-906: Движение в една лента и с повишено внимание по път ІІІ-906 от км 52+000 до км 54+000 в урбанизираната част на гр Каблешково поради изкопни дейности по пътното платно във връзка с аварирал ВиК водопровод. Участъкът е сигнализиран с пътни знаци. Срок до 01.02.2019 г. \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-6009: Движение в една лента и с повишено внимание по път ІІІ-6009 от км 26+500 до км 27+500  поради ремонтни дейности на асфалтовата настилка /дясно/.  Участъкът е сигнализиран с пътни знаци. Срок до 01.02.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Ограничава се движението по път ІІ-37 Батак – Доспат за МПС над 12 т. както и тегленето на ремаркета и полуремаркета. Срок до 31.01.2019 г. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок: 28.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nПът III-706: Движението по път III-706 гран. Търговище – Ябланово – Тича от км 7+500 до км 20+700 се осъществява в една лента поради подмяна на мантинели. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-37: Движението по път II-37 Батак – Доспат е ограничено за МПС с маса над 12 т. с ремаркета и полуремаркета. Срок до 31.01.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 31.01.2019 г.; \r\nПът ІІІ-863: Движението по път ІІІ-863 се осъществява  в едната лента в района на с. Малка Арда поради свлачище. Участъка е сигнализиран. Срок 31.01.2019 г.; \r\nПът ІІІ – 864: Движението по път III-864 Стойките – Пампорово е ограничено за МПС над 12 тона с ремаркета и полуремаркета, а леките автомобили да се движат задължително с вериги. Срок до 31.01.2019 г.; \r\nПът-8631: Ограничено е движението по път III-8631 Момчиловци – Славейно при местност Момина вода от км 0+000 до км 5+993 за всички МПС, поради паднали и падащи множество дървета. Срок до 31.01.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Всички МПС да се движат с вериги. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nПът ІІІ-866: Движение в едната лента по път ІІІ-866 Смолян – Широка лъка – Девин, при км 31+800 при разклона за с. Кукувица, в чертите на с. Широка лъка, поради паднала скална маса на пътното платно. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.30", "title": "Актуална пътна обстановка"}
{"url": "http://www.focus-news.net/news/2019/01/30/2618117/fotoizlozhbata-ekspeditsiya-v-azerbaydzhan-po-stapkite-na-kavkazkiya-leopard-shte-bade-predstavena-v-natsionalniya-prirodonauchen-muzey.html", "text": "Фотоизложбата „Експедиция в Азербайджан: по стъпките на Кавказкия леопард“ ще бъде представена в Националния природонаучен музей. Това съобщиха от  посолството на Азербайджан в България .  Изложбата ще бъде подредена в фоайето на музея, а официално й откриване е на 11 февруари 2019 г. в 18.00 ч.  Тя ще продължи до до 15 март 2019 г.", "date": "2019.01.30", "title": "Фотоизложбата  „Експедиция в Азербайджан: по стъпките на Кавказкия леопард“ ще бъде представена в Националния природонаучен музей"}
{"url": "http://www.focus-news.net/news/2019/01/30/2618111/hashim-tachi-kosovo-e-gotovo-za-kompromis-sas-sarbiya.html", "text": "Косово е готово за компромисно решение със Сърбия, за да бъдат разрешени проблемите между двете страни, увери косовският президент Хашим Тачи в писмо до американския си колега Доналд Тръмп, предава  скопският телевизионен канал „Сител“ . \r\n„Готов съм да направим необходимите компромиси за постигане на всеобхватно и балансирано решение, което ще обхване всички сериозни проблеми и по този начин ще бъде сложен край на конфликта със Сърбия и ще бъде постигнат мир в целия регион“, заяви Тачи в писмо, изпратено на 8 януари. \r\nМедията коментира, че не е ясно защо косовският държавен глава е огласил информацията за писмото във вторник, след като преди това получи писмо от Тръмп, в което той призовава да се направи всичко възможно за договор между Белград и Прищина. \r\nВ писмото Тачи се ангажира да направи всичко, за да изпълни своите задължения и да апелира към гражданите на Косово да говорят в един глас за мир по време на преговорите, както и да се въздържат от действия, които биха могли да затруднят постигането на договор. \r\nДиалогът Белград – Прищина е прекъснат от ноември 2018 година, когато Косово въведе 100-процентови вносни мита върху сръбските стоки. Белград, от своя страна, обяви, че няма да преговаря, докато тази мярка не бъде отменена. \r\nПревод и редакция:", "date": "2019.01.30", "title": "Хашим Тачи: Косово е готово за компромис със Сърбия"}
{"url": "http://www.focus-news.net/news/2019/01/30/2618120/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Македония, Гърция и Румъния трафикът е нормален на всички гранични контролно-пропускателни пунктове.", "date": "2019.01.30", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/01/30/2618118/varna-obshtinskiyat-savet-prie-byudzheta-na-obshtinata-za-2019-godina.html", "text": "През 2019 година Варна ще разполага с бюджет от 497 625 000 лв. На заседание днес финансовата рамка получи одобрението на Общинския съвет, предаде репортер на  Радио „Фокус“ – Варна . Тази година градът ще разполага с близо 104 млн. лева повече спрямо 2018 г., без да има увеличение на местните данъци и такси. Приоритетни остават образованието, утвърждаването на града като привлекателна дестинация за целогодишен туризъм, както и привличането на повече средства по европейски програми. В годината, в която Варна е Европейски град на спорта, допълнително финансиране е заделено също за спортни събития и изграждане на спортна инфраструктура. Заложената капиталова програма е за 195 млн. лева, от които 86.3 млн. лева са осигурени от европейските програми. Над една трета от средствата в бюджета, или 35.1%, ще бъдат изразходвани за образование. Над 124 млн. лева са предвидени за жилищно строителство, благоустройство и комунални дейности, както и за опазване на околната среда. Около 18 млн. лева ще бъдат вложени в основен ремонт на пътната мрежа, а малко над 7 млн. лева ще струва текущата рехабилитация на улици в града. Близо 91 млн. лева ще бъдат осигурени от оперативните програми. С двойно повече средства ще разполага Варна за култура и спорт. 33.2 млн. лева е бюджетът във функция „Култура, спорт, почивни дейности и религиозно дело“. През тази година ще бъде разширен обхватът на \"Синята зона\" и за това са отделени 3.8 млн. лева. Съветниците одобриха също план-сметка „Чистота“ в размер на 37.2 млн. лв., с около 4 млн. повече спрямо миналата година. В бюджета са предвидени и повече средства за здравеопазване. Финансовата рамка е в размер на 21.1 млн. лева. С над 1 млн. лева е увеличен бюджетът за социални дейности, който ще е в размер на 16.8 млн. лева. За транспорт са отделени 8.4 млн. лева. \r\nДиана СТОЕВА", "date": "2019.01.30", "title": "Варна: Общинският съвет прие бюджета на Общината за 2019 година"}
{"url": "http://www.focus-news.net/news/2019/01/30/2618123/predstoyashti-sabitiya-v-stranata-za-31-yanuari-agentsiya-fokus.html", "text": "*** \r\nОт 09.00 часа ще се проведе заседание на Народното събрание.  \r\n*** \r\nОт 10.00 часа ще се проведе заседание на Столичния общински съвет.  \r\n*** \r\nОт 10.00 часа 4 състав на СГС ще гледа делото срещу Валентин Д. (чл. 253 от НК). \r\n*** \r\n От 10.00 часа във фоайето на МВР ще се проведе церемония по връчване на годишните награди на Спортната асоциация на министерството за 2018 година.  \r\n*** \r\nОт 10.00 часа 3 състав на Специализирания наказателен съд ще гледа делото срещу Ралица Л., Росен Ч., Пламен К. и Дияна П. за участие в ръководство на организирана престъпна група.  \r\n*** \r\nОт 10.00 часа 10 състав на Специализирания наказателен съд ще гледа делото срещу Кольо К., Мариета В., Галина В. и др. за образуване и ръководене на организирана престъпна група.  \r\n*** \r\nОт 10.00 часа 13 състав на Специализирания наказателен съд ще гледа делото срещу Пламен И., Явор А., Детелин И. и др. за образуване и ръководене на организирана престъпна група.  \r\n*** \r\nОт 11.00 часа в националния пресклуб на БТА  ще се състои пресконференция по повод връчването на Международните награди „Автомобили за работа на 2019 година“. \r\n*** \r\nОт 13.30 часа 13 състав на Специализирания наказателен съд ще гледа делото срещу Цветомир Ц., Димитър Д., Силви П., Калин Г. и др. за образуване и ръководене на организирана престъпна група.  \r\n*** \r\nОт 13.30 часа 27 състав на Специализирания закателен съд ще гледа делото срещу Соня К. (укриване и неплащане на данъчни задължения). \r\n*** \r\nОт 13.30 часа 28 състав на Специализирания наказателен съд ще гледа делото срещу Евгени И. и Петър С. (бивши агенти от ДАНС, чл. 357 НК).  \r\n*** \r\nОт 14.00 часа в зала 702 в АПИ ще бъдат отворени ценовите оферти на кандидатите в откритата процедура за избор на изпълнител за изработването на прединвестиционно проучване за трасе по направлението Монтана – София, с тунел под Петрохан. \r\n*** \r\nОт 16.00 часа в Националния военноисторически музей ще бъде открита изложбата „Памет за бъдещето“. \r\n*** \r\nВ 17.30 часа в Мраморното фоайе на Столична библиотека ще бъде представена изложба по повод 185 години от родения в Охрид български възрожденския книжовник, фолклорист, редовен член на Българското книжовно дружество, днес БАН, Кузман Шапкарев. \r\n*** \r\nОт 18.30 часа в новата зала „Джеймс Баучер“ („Джеймс Баучер“ 23 - сградата на „Галъп интернешънъл\") ще бъде представен шестия поред годишник на „Галъп интернешънъл\".  \r\n*** \r\nОт 18.30 часа в Театър Азарян ще се играе спектакълът „Аз, Сизиф”.  \r\n*** \r\nОт 18.30 часа в Литеартурен клуб „Перото“ Кристин Красимирова ще представи своя стихосбирка.  \r\n*** \r\nВ 12.00 часа от паметника на Аристи Чорбаджака ще тръгне шествие на винарите до църквата „Св.Богородица”-Рибната. В 12.30 часа в центъра на града ще се изпълни ритуал „Вино от чешма“. В 13.00 часа на площада ще започне празнична програма.  В 14.00 часа на централния площад кметът на Общината ще награди победителите в 27-я конкурс „Най-добро домашно вино-реколта 2018 г.”. \r\n*** \r\nОт 11.00 часа в зала I на Експозиционен център Флора заместник-министърът на труда и социалната политика Зорница Русинова ще открие Информационен ден по процедура „Патронажна грижа за възрастни хора и лица с увреждания – Компонент 2“ на Оперативна програма „Развитие на човешките ресурси“. В 11.45 часа зам.-министър Зорница Русинова ще посети Центъра за деца и юноши с увреждания на адрес: гр. Бургас, Приморски парк (до Чадъра).  \r\n*** \r\nОт 19.00 часа в зала „Петя Дубарова“ в КЦ „Морско казино“ ще бъде прожектиран филмът „ Благодарим за дъжда“.  \r\n*** \r\nОт 11.00 часа в зала на Център „Работа” към Дирекция „Бюро по труда” ще се проведе съвместна пресконференция на Директорите на Регионална дирекция за социално подпомагане - Варна и Дирекция „Регионална служба по заетостта” - Варна. На пресконференцията ще бъде изнесена информация по актуални теми от дейността на двете дирекции за област Варна. \r\n***  \r\nОт 9.00 часа в голяма зала на Община Велико Търново ще се проведе редовна сесия на ОбС - Велико Търново.  \r\n***  \r\nОт 11.00 часа в зала 314 на Областна администрация ще се проведе заключителна пресконференция по проекта „Европейци и великотърновци, учили в Европа с принос за обществено-икономическия и културен живот в Търново” на Държавна агенция „Архиви”.  \r\n***  \r\nОт 17.30 часа в Младежкия дом Сдружение \"Солидарна България\" и Колектив за обществени интервенции ще организират среща-дискусия под надслов \"Как да повишим доходите веднага?\". Събитието е част от националното турне \"Да спрем прехода към дъното!\". Участие на срещата във Велико Търново ще вземат: Ваня Григорова (Солидарна България, КТ „Подкрепа“), Георги Медаров (Колектив за обществени интервенции), Константин Проданов (икономист), Боян Киров (БАН).  \r\n*** \r\nОт 19.00 часа в Клуб 7  ще се проведе Вечер, посветена на поета Радко Радков.   \r\n***  \r\nОт 19.00 часа в МДТ „Константин Кисимов“ ще бъде представен „Грамофонът“ – спектакъл на Виктор Калев.  \r\n***  \r\nОт 18.30 часа в НЧ „Напредък-1869“ Драматичен куклен театър „Васил Друмев” – Шумен представя постановката  „Ще ти разкажа за Америка” от Димитър Димитров. С участие на: Красимир Ранков, Мария Статулова и др. \r\n*** \r\nОт 09.30 и 10.30 часа в детски градини № 26 и № 12 ще се играе кукленият спектакъл „Глупавият вълк“.  \r\n*** \r\nОт 15.30 часа в Държавен куклен театър „Дора Габе“ ще се играе спектакъла „Неродена мома“.  \r\n*** \r\nОт 17.30 часа в Художествена галерия ще се проведе второ издание на „Изкустото и ние днес“ - двадесет и осем художници от Румъния представят свои творби. \r\n*** \r\nНавършват се 141 години от Освобождението на Златоград, по този повод в 11.00 часа тържествено ще бъдат поднесени венци и цветя пред паметната плоча на генерал Черевин. \r\n***   \r\nОт 14.00 часа в заседателната зала на Община Кюстендил ще се проведе редовно заседание на Общинския съвет.  \r\n*** \r\nВ 11.00 часа в ОДМВР – Кърджали ще се състои брифинг по следните две теми: резултати от работата на Дирекцията през месец декември и картината на резултатите от противодействието на престъпността през месец януари 2019 г. \r\n*** \r\nОт 09.30 часа ще се проведе заседание на Общински съвет – Перник.  \r\n*** \r\nОт 17.30 часа в Голямата читалня на РБ „Св. Минков” актьорът Любен Чаталов ще чете стихове. Той, заедно с поетесата Камелия Кондова, ще представи поетичната книга на  Елица Виденова „Хляб за утре\". \r\n*** \r\nОт 19.00 часа в Драматичен театър ще се играе постановката „Прелестите на изневярата“.  \r\n*** \r\nОт 14.00 часа ще се проведе заседание на Общински съвет – Трън.  \r\n*** \r\nОт 11.00 часа в ритуалната зала на новото гробище в Попово ще се състои поклонението пред Пламен Събев, директор на Историческия музей в града.  \r\n***   \r\nОт 9.00 часа в зала 363 на общината ще се проведе заседание на Общинския съвет.  \r\n***   \r\nОт 10.00 часа в Окръжен съд Шумен е насрочено поредното заседание по делото Хитрино. Видеоконференцията с Окръжния съд в Берлин ФР Германия за разпит на Хенрик Аммосер е насрочена за 13.30 часа.  \r\n*** \r\nВ 13.00 часа в залата на РУ-Шумен Ст.комисар Ялчън Расим ще даде брифинг за дейността на мобилните екипи в малките и слабо населени места в областта.", "date": "2019.01.30", "title": "Предстоящи събития в страната за 31 януари (Агенция „Фокус“)"}
{"url": "http://www.focus-news.net/news/2019/01/30/2618122/pregled-na-mezhdunarodnite-novini-do-18-chasa-agentsiya-fokus.html", "text": "Депутатът от редиците на „Демократичния съюз за интеграция (ДСИ) заяви пред „Алсат – М“, че няма да има предсрочни парламентарни избори в Македония и съобщи, че на същата позиция е и техния партньор в правителството Социалдемократическия съюз на Македония (СДСМ), предава опозиционното  скопско електронно издание „Република“ . \r\n„Вярвам, че прогресивните сили в коалицията, както и в обществото, са против предсрочните парламентарни избори и вярвам, че този дебат е затворен, защото ние не искаме да попадаме в капана на исканията на онези, които от 2016 г. насам непрекъснато правят грешки, така че за нас въпросът за предсрочните парламентарни избори е затворен и аз вярвам, че това важи за цялата коалиция“, съобщи Груби. \r\nНаред с други неща, Груби говори и за президентските избори, заявявайки, че лидерите на ДСИ и СДСМ Али Ахмети и Зоран Заев почти са се съгласили да излязат с общ кандидат. \r\n„Имаше първоначална среща между лидерите на нашите партии, Али Ахмети и Зоран Заев, на която бе обсъдена концепцията за консенсус. Те постигнаха принципно съгласие и през следващите дни ще имаме други срещи по този въпрос и бих искал да намерим общо решение и общ език за общ кандидат“, подчерта депутатът от ДСИ. \r\n*** Президентът на Венецуела Николас Мадуро не е отговорил на ултиматума на Европейския съюз да насрочи „свободни“ избори в рамките на 8 дни, заяви министърът на външните работи на Франция Жан-Ив льо Дриан, цитиран от  AFP . \r\n„Всички външни министри от страните-членки на ЕС ще се срещнат в Букурещ утре (четвъртък), за да решат какви мерки да се предприемат, след като не получихме отговор“, заяви той във френския парламент. \r\n***  Президентът на САЩ Доналд Тръмп е провел телефонен разговор в сряда с лидера на венецуелската опозиция Хуан Гуайдо в сряда и го е уверил, че Вашингтон подкрепя претенцията за поста държавен глава на страната, предава  AFP , като се позовава на съобщение от Белия Дом. \r\n„Президентът Доналд Тръмп днес говори с временния президент на Венецуела Хуан Гуайдо, за да го поздрави за историческото му поемане на президентството и за да го увери в силната подкрепа на президента Тръмп за венецуелската борба за демокрация“, се казва в изявлението. \r\n„Франс прес“ припомня, че Вашингтон подкрепя претенцията за поста държавен глава на Хуан Гуайдо, но конституционният президент на страната Николас Мадуро, който все още контролира всички държавни институции, включително военните и полицията, твърди, че Гуайдо е част от опит за преврат, дирижиран от САЩ. \r\nВърховният съд на страната забрани на лидера на опозицията да напуска страната. \r\n***  Вицепрезидентът на Бразилия Хамилтън Мурао заяви в сряда, че самообявилият се за временен президент на Венецуела Хуан Гуайдо е поискал хуманитарна помощ от Бразилия, предава  Reuters . \r\nМурао, който по-рано тази седмица заместваше като действащ държавен глава Жаир Болсонаро, подложил се на планирана операция, добави, че Бразилия е загрижена във връзка със случая на двама чилийски журналисти, които бяха задържани във Венецуела и все още не са освободени. \r\n***  Президентът на Русия Владимир Путин счита, че от това, какъв ще бъде новият състав на молдовския парламент, до голяма степен ще зависи развитието на отношенията между Москва и Кишинев, предава  ТАСС . \r\n„На нас в Русия, разбира се, не ни е безразлично как ще бъде сформиран парламентът на Молдова, предвид това, че парламентът формира правителството на страната и от него, в значителна степен, зависи как ще се развиват в бъдеще руско-молдовските отношения“, заяви Путин на срещата с молдовския си колега Игор Додон. \r\nРуският лидер добави, че от новия състав на парламента ще зависи също „ще успеем ли да получим подкрепа от бъдещето правителство за инициативите за развитие на руско-молдовските отношения“. \r\n***  Новото име на Македония – „Република Северна Македония“, най-вероятно, ще влезе в официална употреба на 15 февруари. Говорителят на правителството Миле Бошняковски потвърди пред  местната агенция МЕТА , че решенията, които произтичат от Преспанския договор ще влязат в сила 7 дни, след като Гърция ратифицира Протокола за влизане на Македония в НАТО, а се очаква Атина да направи това на 8 февруари. \r\n„В символичен жест, гръцкото правителство, най-вероятно, ще бъде първата страна, която ще ратифицира Протокола за влизане на Северна Македония в НАТО и има намерение да го направи до 8 февруари, твърдят източници, близки до темата“, обяви във вторник Euractiv. \r\nНа заседанието си във вторник македонското правителство създаде междуведомствен орган за прилагане на задълженията по Преспанския договор. \r\n„Решенията, свързани с прилагането на разпоредбите на споразумението от Преспа, предвиждат набор от мерки и дейности, които трябва да се предприемат от правителството на Република Македония, както и от всички други органи на държавната администрация и всички държавни институции, произтичащи от приетите изменения на Конституцията на Република Македония и които ще влязат в сила 7 дни след влизането в сила, т.е. веднага след ратифицирането на Протокола за присъединяване на нашата страна към НАТО от Република Гърция и които регулират използването на новото конституционно име в съответствие с измененията“, обявиха от правителството. \r\nСпоред него, в предвидения срок, трябва да се направят промени в табелките на граничните пунктове, дипломатическите и консулските служби и на входовете на всички държавни институции, публични предприятия и държавни предприятия. \r\n„Разбира се, това няма да се случи за една нощ, но ще започне да се изпълнява в определения срок“, уточни Бошняковски. \r\nСъщата процедура ще бъде препоръчана от правителството за изпълнение от звената на местното самоуправление, докато секторите и службите за връзки с обществеността на държавата и публичните институции „получават насоки за използване на конституционното име в съответствие с приетите изменения“. \r\nОт 8 февруари, т.е. от гръцката ратификация на Протокола за присъединяване към НАТО, започват да текат петгодишните срокове за влизане на „Северна Македония“ във всички официални документи, включително паспорти и лични карти. Документите с новото наименование ще бъдат издавани с редовната подмяна на валидните, но не по-късно от пет години след влизането в сила на споразумението. \r\n*** Президентът на САЩ Доналд Тръмп обяви разузнавателните служби на страната за „наивни“ и им препоръча да „се върнат обратно в училище“. Американският президент направи шокиращото заявление в  своя „Туитър“  и то бе предизвикано от оценките на агенциите за Иран, изказани във вторник на заседание на сенатската комисия по разузнаване, в която участваха директорите на Националната разузнавателна служба, ЦРУ и ФБР. \r\n„Хората от разузнаването са изключително пасивни и наивни що се отнася до заплахите, които идват от Иран. Те грешат! Когато станах президент Иран създаваше проблеми из целия Близък Изток и извън него. След като сложих край на ужасната иранска ядрена сделка, той е много по-различен, но продължава да е източник на потенциална опасност и конфликт“, заяви Тръмп. „Те правят изпитания на ракети (миналата седмица) и други неща и са близо да преминат границата. Тяхната икономика се срива и това е единственото, което ги сдържа. Внимавайте с Иран. Може би разузнаването трябва да се върне обратно в училище“. \r\n***  Ирландският премиер Лео Варадкар отхвърли предложението на Великобритания за възобновяване на преговорите за излизане на Обединеното кралство от Европейския съюз, предава  AFP  като подчертава, че той е поредният лидер на страна-членка на Общността с подобна позиция. \r\n„Както председателят на Съвета на ЕС (Доналд) Туск заяви вчера (вторник – бел.р.), ние не предлагаме предоговаряне, то не е на дневен ред. Няма основания да се организира спешна среща на високо равнище\", заяви Варадкар пред депутатите в ирландския парламент. \r\n***  Германия попари надеждите на Великобритания да убеди Брюксел да предоговори споразумението за излизане на страната от структурите на Европейския съюз. Говорителят на канцлера на ФРГ Ангела Меркел – Щефан Зайберт, заяви, че преразглеждането на сделката „не е на дневен ред“, предава  AFP . \r\n„Отварянето на споразумението за оттегляне не е на дневен ред\", подчерта Зайберт, ден след като британският премиер Тереза Мей заяви, че ще се опита да преразгледа договора, подписан с 27-те лидери на ЕС на среща на върха в края на миналата година. \r\nСпоразумението за Брекзит, подписано от британския премиер Тереза Мей и Европейския съюз, е „най-доброто и единствено решение\" за организирано излизане на страната от структурите на Общността. Това заяви по-рано през деня министърът на външните работи на ФРГ Хайко Маас, като подчерта, че Блокът няма да остави Ирландия изолирана. \r\n„Нашата позиция е ясна: постигнатото споразумение е най-доброто и единствено решение за организиран изход\", категоричен бе Маас пред местни медии.  \r\nВъв вторник британските депутати гласуваха за предоговаряне на сделката с Брюксел. Министър-председателят на Обединеното кралство Тереза Мей и парламентът в Лондон получиха категоричен отпор на исканията си за промени в договора за излизането на страната от структурите на ЕС. \r\n***  Според Николас Мадуро „дезертьори“ от армията, избягали в Колумбия, подготвят преврат срещу него, предава руската информационна агенция  РИА Новости . \r\n„Сблъскваме със заговори и ги преодоляваме всеки ден. Група дезертьори станаха наемници на колумбийски олигарси и подготвят преврат в Колумбия, за да внесат раскол в Боливарските въоръжени сили“, заяви Мадуро в реч пред военни.  \r\nПо-рано в интервю за агенцията Мадуро изрази увереност, че САЩ са издали заповед на правителството на Колумбия да го убие. Поради тази причина ако нещо се случи с него, отговорност следва да се търси от тези две държави, категоричен бе Мадуро.  \r\n„На първо място, съдбата ми е в ръцете на Господ, аз съм християнин, вярвам в защитата на Бог. Народът на Венецуела ме защитава през цялото време, имаме добра разузнавателна служба.  Но без съмнение, Доналд Тръмп е издал заповед да ме убие, казал е на колумбийското правителство, на колумбийската мафия, да ме убие. Ако нещо ми се случи, Доналд Тръмп и колумбийският президент Иван Дуке ще бъдат отговорни за всичко, което се е случило с мен“, подчерта Мадуро.   \r\n***  Председателят на опозиционното движение „Самоопределение“ Албин Курти обяви нови „масови протести\", ако президентът на Косово Хашим Тачи „не спре да настоява за промяна на границата\" на най-младата държава на Балканите, предава македонската електронна медия  A1 On . \r\nВ обръщение пред парламента в Прищина, Курти увери, че „Самоопределение“ няма да позволи да се посегне на територията на Косово и да се преговаря за суверенитета на страната. Съгласно думите му, макар протестът от 29 ноември миналата година да е бил изключително мащабен, той „няма да бъде нищо“ в сравнение с бъдещите такива, които ще организира движението, „ако Тачи не спре вредния диалог със Сърбия\". \r\nПовече от половин година Тачи – съгласно думите на Курти - се стреми да наложи идеята за „корекция на границите“, за да постигне окончателно решение на споровете между Косово и Сърбия. \r\n*** Гърция призова за „политически диалог\", за да се сложи край на кризата във Венецуела, където лидерът на опозицията Хуан Гуайдо се обяви за президент на страната след масови протести срещу държавния глава на латиноамериканската страна Никола Мадуро, съобщава електронното издание на атинския вестник  Kathimerini . \r\nВ изявление заместник-министърът на външните работи Йоргос Катругалос обяви подкрепата на Гърция за демокрацията във Венецуела и призова за „възстановяване на социалния мир\" с помощта на посредничеството на Европейския съюз. \r\n„Не искаме Венецуела да се превърне в Либия в Южна Америка. Искаме да се радваме на демокрация и просперитет, а хората да бъдат обединени и наистина да могат да упражняват демократичните си права в република, която е изключително за тяхна собствена изгода”, подчерта Катроугалос. \r\nПо-рано през деня Мадуро увери, че е готов да седне на масата за преговори с опозицията и  отвори възможността за посредничество от трети страни. \r\nСпоред съобщенията от по-рано тази седмица, Гуайдо е призовал гръцкото правителство да застане на страната на ЕС с цел оказване на натиск върху Мадуро да проведе свободни и честни избори. Латиноамериканският политик не скри притесненията си от решението на Атина да подкрепи Мадуро. Поради тази причина той покани премиера Алексис Ципрас да посети Венецуела, за да види сам каква е ситуацията в страната.  \r\nПълното изявление на гръцкото външно министерство: Гърция е солидарна с народа на Венецуела, подкрепя демокрацията и се стреми към възстановяване на социалния мир в това изключително поляризирано общество, в много поляризираната политическа система. И нашето дългогодишно убеждение е, че единственият метод, чрез който тези различия може да бъдат преодолени, е политически диалог. \r\nОт първия момент ние се стремяхме, единният ЕС, да популяризираме идеята на група държави, включително онези държави от ЕС, които поради исторически причини имат влияние върху региона, да приемат посредническата роля. Инициативи на други страни като Уругвай и Мексико са насочени към същото. Нещо повече, последната намеса на папа Франциск беше в същия дух. \r\nСчитаме, че това е ключов въпрос за ЕС - на първо място да поддържа единна позиция; второ, да не се държим зад инициативите на други велики сили; трето,  пълното зачитане на демокрацията; участието на армията да не бъде допуснато да бъде фактор, който ще формира развитието, тъй като някои страни от опозиционните сили изглежда искат точно това. \r\nПредадох тези позиции, като също така изразих подкрепата си за нейните досегашни усилия, на Върховния представител на Европейския съюз по външните въпроси и политиката на сигурност Федерика Могерини. Също така ще се стремим същите позиции да преобладават в четвъртък и петък в неформалния Съвет на министрите на външните работи на ЕС, именно защото искаме ЕС да бъде водещ поддръжник на мира и да не бъде фактор, който ще влошава или няма да успява да разреши проблемите. \r\nНе искаме Венецуела да стане още една Либия в Южна Америка. Искаме тя да се радва на демокрация и просперитет, а хората да бъдат обединени и наистина да могат да упражняват демократичните си права в република, която е изключително за тяхна собствена изгода. \r\n***  Самопровъзгласилият се за президент на Венецуела Хуан Гуайдо отправи покана към министър-председателя на Гърция Алексис Ципрас и всички членове на неговата партия СИРИЗА да посетят латиноамериканската страна, за да видят какво наистина се случва там. Съответното предложение Гуайдо направи в ексклузивното интервю за телевизия SKAI, цитирано от електронното издание на водещия атински ежедневник  Protothema . \r\nПо отношение на решението на Атина да подкрепи Николас Мадуро в спора в Каракас, Гуайдо призова Гърция да приведе позицията си в съответствие с останалите държави-членки на Европейския съюз, подчертавайки, че отношението на балканската страна по проблема е тревожно.  \r\n „Не бих искал да се занимавам с политическите въпроси на Гърция или нейните национални интереси. Но призовавам гръцкия премиер и всеки член на неговата партия да дойдат във Венецуела възможно най-скоро… Още утре, ако той иска. И отидете заедно в болници, аптеки или училища във Венецуела. Или останете една седмица, за да живеете с минималната работна заплата във Венецуела, след това ще видим какво мислите за режима на Мадуро”, подчерта Гуайдо. \r\n***", "date": "2019.01.30", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/01/30/2618114/afp-es-shte-reshava-za-venetsuela-v-chetvartak-v-bukuresht.html", "text": "Президентът на Венецуела Николас Мадуро не е отговорил на ултиматума на Европейския съюз да насрочи „свободни“ избори в рамките на 8 дни, заяви министърът на външните работи на Франция Жан-Ив льо Дриан, цитиран от  AFP . \r\n„Всички външни министри от страните-членки на ЕС ще се срещнат в Букурещ утре (четвъртък), за да решат какви мерки да се предприемат, след като не получихме отговор“, заяви той във френския парламент. \r\nПревод и редакция:", "date": "2019.01.30", "title": "AFP: ЕС ще решава за Венецуела в четвъртък в Букурещ"}
{"url": "http://www.focus-news.net/news/2019/01/30/2618124/vidin-do-50-m-e-namalena-vidimostta-po-patishtata-v-oblastta-poradi-magla.html", "text": "Мъгла ограничава видимостта до 50 метра по пътищата в областта. Това съобщиха от  Областно пътно управление - Видин . Пътните настилки са мокри, вали дъжд. Трафикът по главен път Е-79 е натоварен в посока граничен пункт „Дунав мост 2“.  Най-натоварен е участъкът между Дунавци и Видин. С нормална интензивност е трафикът към другите два гранични пункта в областта – \"Връшка чука\" и \"Брегово\".  \r\nВ областния град повече автомобили се движат на входно изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.01.30", "title": "Видин: До 50 м е намалена видимостта по пътищата в областта поради мъгла"}
{"url": "http://www.focus-news.net/news/2019/01/30/2618126/ministarat-na-turizma-nikolina-angelkova-provede-rabotna-sreshta-s-rakovodstvoto-na-sayuza-na-ekskurzovodite-v-balgariya.html", "text": "Министърът на туризма Николина Ангелкова проведе работна среща с ръководството на Съюза на екскурзоводите в България от град Варна. Това съобщиха от пресцентъра на  Министерството . Най-старата екскурзоводска организация у нас е създадена през 1990 г., отбеляза председателят на УС Христина Неделчева.  \r\nМинистър Ангелкова изтъкна голямото значение на екскурзоводската професия за популяризиране на страната ни и запозна представителите на организацията с приоритетите в работата на министерството. \"Поставяме сериозен фокус върху вътрешния туризъм и в сътрудничество с общините ще работим за популяризиране на по-неизвестни, но изключително ценни туристически забележителности, подчерта тя. Регионите са съхранили уникални занаяти, ритуали и културни традиции. В това отношение посредничеството на екскурзоводите е много ценно\", обясни тя. \r\nМинистър  Ангелкова открои важността на професията за разкриване богатствата на културата на България, като приветства амбицията на организацията в тази дейност да бъдат привлечени повече млади хора.  \r\nПредставителите на Съюза на екскурзоводите изразиха убеждението си, че чрез звено за контрол в туризма ще се гарантира качеството на туристическия продукт. Те приведоха факти, че подобни структури работят в повечето развити туристически държави.    \r\nНа срещата бяха обсъдени възможности, които да представят по-пълно богатствата на културно-историческите обекти пред българските и чуждестранните туристи. Екскурзоводите, вписани в Националния туристически регистър, изразиха желанието  да подпомогнат с опита си за преглед на готовността на туристическите обекти в страната преди началото на активните сезони.", "date": "2019.01.30", "title": "Министърът на туризма Николина Ангелкова проведе работна среща с ръководството на Съюза на екскурзоводите в България"}
{"url": "http://www.focus-news.net/news/2019/01/30/2618127/smolyan-sled-5-chasa-raziskvaniya-obshtinskiyat-savet-prie-pravilnik-za-organizatsiyata-i-deynost-si.html", "text": "След 5 часа разисквания, Общински съвет – Смолян прие Правилника за своята организация и дейност и взаимодействието му с общинската администрация на общината, предаде репортер на  Радио „Фокус“ – Смолян . За председателстващ заседанието бе избран общинският съветник Петър Мирчев, тъй като вносител на докладната е председателят на Общинския съвет инж. Данчо Киряков. Правилникът бе приет с 15 гласа „за“, 2 „против“ и 10 „въздържал се“, след като преди това в продължение на пет часа съветниците обсъждаха поотделно всяка глава и приемаха различни предложения, допълнения и изменения. Приемането на нов правилник се наложи заради оспорването на стария в съда. \r\nНели ГЕРГЬОВСКА", "date": "2019.01.30", "title": "Смолян: След 5 часа разисквания, Общинският съвет прие Правилник за организацията и дейност си"}
{"url": "http://www.focus-news.net/news/2019/01/30/2618125/sport-levski-zagubi-ot-polskiya-visla-plotsk-s-12.html", "text": "Левски без Обертан записа втора загуба в контролите под ръководството на Георги Дерменджиев. След поражението от китайския Хенан с минималното 0:1 в неофициалния дебют на новия си треньор, сега „сините“ отстъпиха и пред изпитващия сериозни затруднения в полското първенство тим на Висла Плоцк с 1:2. Опонентът е в битката за оцеляване в елита, след като събра едва 20 точки от 20 кръга преди зимната пауза и нямаше победа от девет двубоя, включително три ремита до контролите. Сега обаче остави българския тим без успех в проверките, след споменатите вече две загуби и ремито в първата контрола с руския Уфа.", "date": "2019.01.30", "title": "Спорт: Левски загуби от полския Висла Плоцк с 1:2"}
{"url": "http://www.focus-news.net/news/2019/01/30/2618128/predstoyashti-mezhdunarodni-sabitiya-za-31-yanuari-agentsiya-fokus.html", "text": "*** Неформална среща на външните министри от ЕС \r\n*** Германският канцлер Ангела Меркел ще се срещне с финансовия министър Олаф Шолц и регионалните премиери, за да обсъдят бъдещето на въглищата в страната \r\n*** Владимир Путин ще се срещне с представители на православните църкви от света \r\n*** Емирът на Катар Шейх Тамим бин Хамад ал Тани пристига в Китай по покана на президента Си Дзинпин \r\n***", "date": "2019.01.30", "title": "Предстоящи международни събития за 31 януари ( Агенция „Фокус“ )"}
{"url": "http://www.focus-news.net/news/2019/01/30/2618129/aktsenti-v-sutreshniya-blok-dobro-utro-balgariya-na-radio-fokus-za-31-yanuari.html", "text": "Бюджет, проекти, културно-исторически туризъм – това са само част от темите, които ще обсъдим в сутрешния блок „Добро утро, България“ на  Радио „Фокус“  с кмета на Каварна Нина Ставрева.  \r\nГоворителят на ПГ на \"БСП за България\" Елена Йончева представи запис, за който твърди, че уличава министъра на културата Боил Банов в корупционни схеми със строителството на \"Ларгото\" по времето, когато е бил зам.-министър. Прокуратурата се самосезира. Министър Боил Банов отхвърли обвиненията на Елена Йончева. Очаквано и в кулоарите на Народното събрание последваха коментари. Накъде върви държавата? \r\nГерманската полиция арестува трима иракчани за подготовката на терористичен атентат. Десни екстремисти от Германия се обучават да боравят с оръжия в България и Чешката република. Това са заглавия от медиите в Германия, които ще бъдат обект на анализ в сутрешния ни блок. Гост в студиото ще бъде Христо Смоленов, експерт по антитероризъм. \r\n30 деца и младежи ще бъдат обхванати в проекта \"Живият свят на Черно море“, който ще се реализира във Варна. Повече ще научим от стажант - репортера ни във Варна Сияна Бухларска.  \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 31 януари, с водещ Йоланда Пелова.", "date": "2019.01.30", "title": "Акценти в сутрешния блок „Добро утро, България“ на Радио „Фокус“ за 31 януари"}
{"url": "http://www.focus-news.net/news/2019/01/30/2618119/artan-grubi-nyama-da-ima-predsrochni-izbori-dsi-i-sdsm-sa-blizko-do-razbiratelstvo-za-konsensusen-kandidat-za-prezident.html", "text": "Депутатът от редиците на „Демократичния съюз за интеграция (ДСИ) заяви пред „Алсат – М“, че няма да има предсрочни парламентарни избори в Македония и съобщи, че на същата позиция е и техния партньор в правителството Социалдемократическия съюз на Македония (СДСМ), предава опозиционното  скопско електронно издание „Република“ . \r\n„Вярвам, че прогресивните сили в коалицията, както и в обществото, са против предсрочните парламентарни избори и вярвам, че този дебат е затворен, защото ние не искаме да попадаме в капана на исканията на онези, които от 2016 г. насам непрекъснато правят грешки, така че за нас въпросът за предсрочните парламентарни избори е затворен и аз вярвам, че това важи за цялата коалиция“, съобщи Груби. \r\nНаред с други неща, Груби говори и за президентските избори, заявявайки, че лидерите на ДСИ и СДСМ Али Ахмети и Зоран Заев почти са се съгласили да излязат с общ кандидат. \r\n„Имаше първоначална среща между лидерите на нашите партии, Али Ахмети и Зоран Заев, на която бе обсъдена концепцията за консенсус. Те постигнаха принципно съгласие и през следващите дни ще имаме други срещи по този въпрос и бих искал да намерим общо решение и общ език за общ кандидат“, подчерта депутатът от ДСИ. \r\nПревод и редакция:", "date": "2019.01.30", "title": "Артан Груби: Няма да има предсрочни избори, ДСИ и СДСМ са близко до разбирателство за консенсусен кандидат за президент"}
{"url": "http://www.focus-news.net/news/2019/01/30/2618130/zapochna-poseshtenieto-na-prezidenta-rumen-radev-v-portugaliya.html", "text": "Започна държавното посещение на президента Румен Радев в Португалската република. Това съобщиха от  прессекретариатa на държавния глава . Българският държавен глава и съпругата му Десислава Радева бяха посрещнати с официална церемония на площада на Империята в Лисабон от президента Марсело Ребело де Соуза. В манастира „Жеронимош“ Румен Радев положи венец и отдаде почит пред паметта на големия португалски поет Луиш Ваш ди Камойнш. \r\nНа срещата на двамата президенти в двореца „Белем“ държавният глава Румен Радев ще постави въпроса за подготвяния пакет Мобилност-1, който засяга интересите на десетки хиляди български граждани и има огромен ефект върху българската икономика, растежа на националния доход и заетостта. България и Португалия споделят сходни позиции, че приемането на пакета ще има негативен ефект за редица европейски държави и не съответства на фундаментални европейски ценности, принципи и политики. Румен Радев вече изрази българската позиция по темата в писмо до председателя на Европейския парламент Антонио Таяни преди гласуването на документа. \r\nОчаква се Румен Радев и Марсело Ребело де Соуза да обсъдят и миграционния натиск към Европа и реформирането на европейската политика за предоставяне на убежище, което да облекчи държавите, които охраняват външните европейски граници.", "date": "2019.01.30", "title": "Започна посещението на президента Румен Радев в Португалия"}
{"url": "http://www.focus-news.net/news/2019/01/30/2618131/api-dvizhenieto-po-patya-sofiya-botevgrad-ot-s-vrachesh-do-yazovir-bebresh-shte-se-osashtestvyava-v-edna-lenta-poradi-remont-na-patnata-nastilka-ot-31-yanuari.html", "text": "От утре - 31 януари, движението по път I-1 София - Ботевград в 9-километров участък от с. Врачеш /196-ти км/ до язовир „Бебреш“ /205-ти км/ ще се осъществява в една лента поради ремонт на пътната настилка. Това съобщиха от пресцентъра на  Агенция \"Пътна инфраструктура\"  (АПИ). Целта е повишаване безопасността на движение в отсечката, която е обходен маршрут за тежкотоварните камиони над 12 тона в посока София при ремонта на АМ „Хемус“ в района на Витиня. До завършването на ремонтните дейности в платното за София, които се очаква да приключат през март, трафикът ще преминава двупосочно в една лента, а скоростта е ограничена до 40 км/ч. Движението ще се регулира от светофарна уредба и сигналисти.  \r\nНеобходимо е шофьорите да карат с повишено внимание и съобразена скорост, като спазват стриктно поставената сигнализация. \r\nУтре от 9:30 ч. до 15:30 ч. движението в тунел „Траянови врата“ на АМ „Тракия“ в посока Бургас ще бъде в изпреварващата лента поради ремонт на осветителната система. Предвидените дейности ще се извършват само при благоприятни метеорологични условия. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –   , както и по всяко време от денонощието на тел. 0700 130 20 в АПИ.", "date": "2019.01.30", "title": "АПИ: Движението по пътя София - Ботевград от с. Врачеш до язовир „Бебреш“ ще се осъществява в една лента поради ремонт на пътната настилка от 31 януари"}
{"url": "http://www.focus-news.net/news/2019/01/30/2618135/pazardzhik-2-godishno-dete-e-pochinalo-ot-belodrobna-nedostatachnost-v-oblastnata-bolnitsa.html", "text": "2-годишно момиченце е починало от белодробна недостатъчност в областната болница, вероятно след усложнение от вирусна инфекция. Това съобщи за  Радио „Фокус“ – Пазарджик  д-р Васил Вълчев, директор на МБАЛ – Пазарджик.  \r\nДетето е от Велинград, лекувано е в болница няколко дни, след което е изписано, но тъй като не се е чувствало добре е върнато отново в същото лечебно заведение. Състоянието му се е влошило и е било транспортирано с линейка в МБАЛ – Пазарджик. Прието е в критично състояние, почти без дихателна дейност. Веднага е извършена спешна интубация и реанимация, но след близо 12 часа момиченцето умира в болницата. Причината е белодробната недостатъчност.  \r\nВаня НИКОЛОВА", "date": "2019.01.30", "title": "Пазарджик: 2-годишно дете е починало от белодробна недостатъчност в областната болница"}
{"url": "http://www.focus-news.net/news/2019/01/30/2618134/nimh-na-mnogo-mesta-v-stranata-shte-ima-prevalyavaniya-ot-dazhd-v-planinskite-rayoni-nad-1000-m-ot-snyag.html", "text": "През следващото денонощие облачността ще е значителна и на много места отново ще има превалявания от дъжд, в планинските райони над 1000 метра – от сняг. Поради ниските температури в Северозападна България ще има условия за образуване на поледици. След обяд от запад валежите ще отслабват и спират, а облачността ще се разкъсва и намалява, най-късно, през нощта срещу петък, в Източна България. В източната половина от страната ще духа умерен южен вятър. Минималните температури ще бъдат между минус 1° и 4°, на изток до 6°-7°; максималните ще са от 2°-5° в северозападните райони до 10°-12° в източните. Атмосферното налягане слабо ще се повиши, но ще остане по-ниско от средното за януари. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) .  \r\nПо Черноморието облачността ще е значителна и след обяд, главно по южното крайбрежие, ще има превалявания от дъжд. Ще духа умерен южен вятър. Максималните температури ще са 10° - 12°, вълнението на морето ще е 2 - 3 бала. Температурата на морската вода е 6° -7°. \r\nВ планините облачността ще е значителна и на много места ще има валежи от сняг, под 1000 метра - от дъжд. След обяд от запад валежите ще отслабват и спират, а облачността ще се разкъсва и намалява. Ще духа умерен до силен вятър от юг-югозапад. Максималната температура на височина 1200 метра ще е около 3°, на 2000 метра - около минус 3°. \r\nВ петък над Западна България ще преобладава слънчево време, в Източна преди обяд облачността ще е значителна, но и там по-късно ще се разкъса и намалее. Вятърът временно ще е северозападен, в източните райони умерен, до края на деня ще отслабне и ще се ориентира от югозапад. През почивните дни югозападният вятър ще се усили, особено в източната половина от страната и дневните температури ще се повишат, в отделни райони в Източна България и Предбалкана ще надхвърлят 15°; чувствително по-ниски ще остават в северозападните райони. Облачността ще е разкъсана, предимно висока и средна.", "date": "2019.01.30", "title": "НИМХ: На много места в страната ще има превалявания от дъжд, в планинските райони над 1000 м – от сняг"}
{"url": "http://www.focus-news.net/news/2019/01/30/2618132/skopie-info-makedoniya-nov-problem-osven-morbili-za-edna-sedmitsa-7-zaboleli-ot-svinski-grip.html", "text": "Повечето от тях са в напреднала възраст и са хоспитализирани в различни клиники в комплекса „Майка Тереза“ поради сериозно заболяване, а наличието на този вид грип може да доведе до усложнения, предава  македонското електронно издание „Скопие инфо“ . Инфекциозната клиника провежда анализ за друг пациент, който има симптоми на това заболяване. От там за македонската телевизия „Алфа“ казват, че резултатите от лабораторните тестове ще бъдат получени в утрешния ден. \r\nСъобщава се, че епидемиолозите очакват броят на пациентите да нарасне и тъй като вирусът H1N1 не присъства в продължение на няколко години, популацията е по-чувствителна към този тип грип. \r\nПрез 2009 г., поради усложнения от вируса H1N1, има повече от 30 смъртни случая.", "date": "2019.01.30", "title": "„Скопие инфо“ (Македония): Нов проблем освен морбили – за една седмица 7 заболели от свински грип"}
{"url": "http://www.focus-news.net/news/2019/01/30/2618140/vidin-vsyaka-vtora-deklaratsiya-za-oblagane-na-dohodite-na-fizicheskite-litsa-za-2018-godina-e-podadena-po-elektronen-pat.html", "text": "Всяка втора декларация за облагане на доходите на физическите лица за 2018 година е подадена по електронен път във Видин. Това сочат данните на НАП за приетите до този момент формуляри в Офис Видин, съобщиха от офиса за  Радио „Фокус“ – Видин . До 29 януари са подадени почти 400 декларации, като 185 от тях са подадени с ПИК или електронен подпис. В същото време 124 физически лица са декларирали данък за довнасяне и желание за ползване на отстъпка. \r\nАко подадат декларациите си по електронен път до 31 януари 2019 г., физическите лица могат да ползват 5 % отстъпка върху данъка за довнасяне по годишната си данъчна декларация, но не повече от 500 лева. Допълнително условие за ползване на отстъпката е гражданите да нямат подлежащи на принудително изпълнение публични задължения, както и да внесат целия размер на данъка за довнасяне до 31 януари 2019 година. Срокът за подаване на годишните данъчни декларации за облагане на доходите изтича на 30 април 2019 година, като в същия срок трябва да бъде заплатен и дължимия данък за довнасяне. \r\nПрез миналата година в офис Видин с плащане чрез ПОС терминали са погасени задължения за данъци и осигурителни вноски в размер на 842 хил. лева. От началото на годината от услугата плащане чрез физически ПОС терминал в Салона за обслужване на НАП Видин вече се възползваха 297 клиенти, като те преведоха към бюджета 120 хил. лева.", "date": "2019.01.30", "title": "Видин: Всяка втора декларация за облагане на доходите на физическите лица за 2018 година е подадена по електронен път"}
{"url": "http://www.focus-news.net/news/2019/01/30/2618121/predsedatelyat-na-parlamenta-tsveta-karayancheva-elena-yoncheva-se-prevrashta-v-poshtenska-kutiya-za-donosi.html", "text": "Елена Йончева подава псевдо сигнали. Това каза председателят на Народното събрание Цвета Караянчева в предаването  „Лице в лице” по  бТВ  във връзка със скандала с \"Ларгото\" и изнесениния от нея  аудиозапис от 2016 г. Караянчева смята, че Банов не трябва да подава оставка, защото на този етап няма повдигнато обвинение срещу него. По думите й има съмнителен запис от съмнителен източник и затова е добре, че прокуратурата се е самосезирала и е започнала проверка. „От едната страна имаме недоказано обвинение и скалъпен запис. Ако се вслушате в него, сякаш има сглобявани определени абзаци. От другата страна имаме документ на министъра, който показва, че има искова молба и той още тогава е сезирал съда”, коментира Караянчева. \r\n„В какво се превръща г-жа Жана д`Арк – така ли се прави разследваща журналистика или тя се превръща в пощенска кутия за доноси”, попита председателят на парламента. По думите й подобни псевдо сигнали и действия на опозицията карат хората да се чувстват, че живеят в блато. „Това, че се острие на БСП не те прави по презумпция невинен. Всеки може да стъпи на криво. Такива примери, които се случват в държавата, водят до това усещане за корупция у хората”, каза още Цвета Караянчева. Тя коментира и критиките на президента към работата на парламента. Припомни, че няколко пъти е отправяла покани през медиите към Румен Радев да отиде в Народното събрание и да види как се приемат законите. „Ако има някакви забележки, съм готова да ги чуя. Но той не знае точно как работи парламентът, защото от изказванията му разбирам, че на него не му е ясна технологията на изковаването на законите”, на мнение е Караянчева, допълвайки, че президентът работи избирателно и не спазва функцията си на обединител на нацията. \r\n„Поведението на политиците, отношението един към друг и начинът, по който се водят дебатите в залата, е голям удар срещу рейтинга на парламента”, посочи Цвета Караянчева.", "date": "2019.01.30", "title": "Председателят на парламента Цвета Караянчева: Елена Йончева се превръща в \"пощенска кутия\" за доноси"}
{"url": "http://www.focus-news.net/news/2019/01/30/2618141/stara-zagora-i-prez-2019-godina-obshtina-kazanlak-shte-finansira-taksa-4-bitovi-otpadatsi-s-blizo-560-hil-lv.html", "text": "Бюджетът на Община Казанлък за 2019 година възлиза на близо 58,5 млн. лв., като има увеличение спрямо 2018 година в делегираните от държавата дейности и преходен остатък от близо 6 млн. лв. Това каза за  Радио „Фокус” Драгомир Петков , председател на Комисията по икономика, бюджет и финанси в Общинския съвет. Той поясни, че най-важното, което ще се случи през 2019 година е промяната на методиката за плащане на данък МПС, където се въвеждат два компонента – имуществен и екологичен, като Казанлък ще заложи най-ниските ставки определени от законодателя. Ще продължи политиката за развитие на Инвестиционната програма на Общината, която ще бъде увеличена с 1 млн.лв., като средствата ще бъдат разделени пропорционално за Казанлък и населените места. \r\nКато равносметка за финансовата 2018 година Драгомир Петков поясни, че Бюджет 2018 на Община Казанлък е продължил политиката на кмета и администрацията за дисциплинирано използване на бюджетните средства за 2018 година. „Тенденцията, която кметът наложи като концепция, а и продължи да се изпълнява и през 2018 година, е разходите да не надвишават размера на приходите. Затова и няма просрочени задължения. Във всички сфери през изминалата година бе направено по нещо съществено. В сферата на образованието бих отличил ремонта на Средно училище „Екзарх Антим I”, в рамките на близо 1 млн.лв. Продължена бе и тенденцията за цялостен ремонт на детските и учебни заведения, както и на яслите. Тази политика на кмета е успеваема и тя ще продължи и през 2019 година, ще бъде изцяло обновена детска градина „Славейче””, каза Петков. \r\nСпоред Петков съществен момент през 2018 година е одобрението, което получи Общината, за безвъзмездно финансиране на ДКЦ – Поликлиника с близо 1 млн.лв. В Бюджет 2019 е заложено съфинансиране. Участието на Общината ще бъде около 180 хил.лв. \r\nПрез 2018 година под патронажа на Николай Ибушев и със съдействието на кмета и председателя на Общинския съвет бяха събрани средства от частния бизнес в Казанлък в размер на 220 хил. лв., които бяха използвани за ремонт на сградата на Техническия колеж. Драгомир Петков определи като съществен и факта, че не бе увеличена данъчната тежест за гражданите. По предложение на Общинска администрация, Община Казанлък има най-ниските ставки за местните данъци – данък МПС, данък за придобиване на имущество, туристически данък. „ Това ще продължи като политика на администрацията и през 2019 година. Няма да има увеличение на данъчната тежест, защото и през 2019 година са предвидени средства - приблизително 560 хил.лв., с които Общината финансира такса „Битови отпадъци”, добави той. \r\nПреходните остатъци за 2019 година в делегираните от държавата дейности са около 2 млн.лв. и те са основно във функциите „Образование” , „Здравеопазване” и „Сигурност”. Другият преходен остатък, който е в местни дейности е в размер на 4,2 млн. лв. „Тук трябва да отбележим личната ангажираност на кмета, тъй като с постановление на Министерски съвет ни бе отпусната сума в размер на 1,750 млн.лв., която целево ще бъде изразходвана през 2019 година за ремонт на пътища по населените места, за реконструкция на надлеза в Казанлък и за поддръжка и нови велоалеи”, поясни Петков. \r\nДрагомир Петков каза също, че към 2018 година по счетоводните регистри на Община Казанлък са записани над 100 милиона активи, в това число сграден фонд, земи и трайни насаждения и горски фонд. „Недопустимо е някои колеги съветници да твърдят, че Общината е декапитализирана. Най-общо, политиката, която води кметът като концепция в предходния и в сегашния мандат на Казанлък е последователна и се надявам, че преходните остатъци за 2019 година в размер на близо 6 млн. лв. ще помогнат на второстепенни разпоредители на Общината да си изпълнят целите и ангажиментите. И това, което е най-съществено, че отново Бюджет 2019 не предвижда увеличение на данъците за гражданите и бизнеса.” \r\nСлавяна ГАЙДАРОВА", "date": "2019.01.30", "title": "Стара Загора: И през 2019 година Община Казанлък ще финансира такса 4 \"Битови отпадъци” с близо 560 хил. лв."}
{"url": "http://www.focus-news.net/news/2019/01/30/2618139/plovdiv-165-ata-godishnina-ot-rozhdenieto-na-stefan-stambolov-shte-bade-otbelyazana-v-grada-na-31-yanuari.html", "text": "Пловдивската общественост ще отбележи тържествено 165-та годишнина от рождението на Стефан Стамболов. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Отбелязването ще се състои от 11.00 часа на 31 януари на площад „Стефан Стамболов“ пред сградата на Общината. В тържественото честване ще се включат военен духов оркестър, представителен взвод и венценосци. Слово за държавника ще произнесе инж. Борислав Стаматов, обществен  посредник на Община Пловдив, а водещ на церемонията ще е актьорът от Драматичен театър – Пловдив – Ивайло Христов. \r\nЗа почитане на годишнината от рождението на Стефан Стамболов са поканени областният управител, кметът на Община Пловдив, председателят на Общинския съвет- Пловдив, заместник-кметове и представители на общината, кметове на райони, общински съветници, командването на Пловдивския гарнизон, представители от армията, църквата, политически и обществени организации, граждани и медии.", "date": "2019.01.30", "title": "Пловдив: 165-ата годишнина от рождението на Стефан Стамболов ще бъде отбелязана в града на 31 януари"}
{"url": "http://www.focus-news.net/news/2019/01/30/2618133/vas-ne-sme-organat-koyto-e-razreshil-stroezhite-na-plazh-koral.html", "text": "Регионалната дирекция за национален строителен контрол в Бургас (РДНСК) не е осъществила задължителен служебен контрол за законосъобразност на разрешенията за строежи на плаж \"Корал\", издадени през 2007 г. Това е органът, който е длъжен да извършва служебна проверка за съответствията на всички разрешения за строежи спрямо нормативните изисквания, към датата на издаването им. Това се посочва в прессъобщение на  Върховния административен съд  (ВАС). \r\nОт съда уточниха, че РДНСК – Бургас  има правомощия да отмени всяко разрешение, ако прецени че то е назаконосъобразно и в сроковете, предвидени в закона – 14 дни от уведомяването му (съгласно чл. 156, ал. 1 от ЗУТ). От там поясняват, че разрешенията за строеж са постъпили в РДНСК – Бургас през 2007 г., като контролният орган не е предприел нищо във връзка с тях. Десет години по-късно, по протест на Прокуратурата се иска обявяване на разрешенията за нищожни. \"За да са налице предпоставки за обявяване на едно разрешение за нищожно обаче, то трябва да страда от изключително тежки пороци, а именно да не е постановено от компетентен орган, както и да са има драстични нарушения на материалния закон, каквито в случая не са налице\", обясняват в прессъобщението.  \r\nВАС не е органът, който е разрешил строежите на плаж \"Корал\", се казва още в текста.  \r\nВъв Върховният административен съд дело 7287/2018 г. е седмото с такъв предмет и всички са образувани по протести на Прокуратурата срещу издадени разрешения за строежи на плаж Корал. От съда допълват, че при решенията на върховните административни съдии по тях няма противоречива практика.  \r\nДесетки са и делата във ВАС с искания за обявяване на нищожност на  разрешения за строежи по Черноморието, издадени на физически и юридически лица, за които РДНСК – Бургас не е осъществила служебен контрол за тяхната законосъобразност.", "date": "2019.01.30", "title": "ВАС: Не сме органът, който е разрешил строежите на плаж \"Корал\""}
{"url": "http://www.focus-news.net/news/2019/01/30/2618143/atanaska-penkova-nch-probuda-1880-burgas-prosvetitelskata-deynost-na-chitalishtata-v-dneshno-vreme-e-po-trudoemka.html", "text": "Просветителската дейност на читалищата в днешно време е по-трудоемка. Това каза за  Радио „Фокус“ – Бургас  секретарят на най-старото читалище в Бургас „Пробуда – 1880“ – Бургас Атанаска Пенкова по повод годишнината от създаването на първото българско читалище. Според нея читалищните институции успяват да се адаптират към нуждите на съвременното общество. „Вършим същата просветителска дейност, но по-трудно от преди. В миналото хората са знаели, че не знаят, а сега – не искат да си признаят, че не знаят. Върнахме се назад от едно време, в което имаше много читатели и силен интерес към четенето“, каза още Пенкова и добави, че това са причините в читалището ежегодно да се инициират различни игрови прояви, които да провокират интереса на децата към знанието. „Организираме ги под формата на игра, задаване на въпроси или конкурси, за да могат да научат по още нещо за четенето, историята и литературата, например, но е доста по-трудно“, допълни Пенкова. Според нея основният проблем за това се корени в алиенацията, характерна за по-големите градове, тъй като тя не подтиква хората към действие и съпричастност. \r\nМария ПОПЧЕВА", "date": "2019.01.30", "title": "Атанаска Пенкова, НЧ „Пробуда – 1880“ – Бургас: Просветителската дейност на читалищата в днешно време е по-трудоемка"}
{"url": "http://www.focus-news.net/news/2019/01/30/2618136/patrik-byukanan-za-the-american-conservative-ako-armiyata-ostane-s-maduro-kakav-e-plan-bi.html", "text": "Патрик Бюканън, съоснователят и основен автор на авторитетното изолационистко   написа кратък материал (представен без редакторска намеса от Агенция „Фокус“ ) за кризата във Венецуела, в който задава въпроса: Какво ще стане, ако армията не се отметне от президента Николас Мадуро.  \r\n„Плащайте на войниците. Останалото няма значение“. \r\nТова е бил заветът, който римският император Септимий Север е дал на синовете си на смъртното си легло през 211 година. \r\nДнес, Николас Мадуро със сигурност трябва да оценява проницателността на императора. \r\nЗащото политическото оцеляване на този бивш шофьор на автобуси и синдикален шеф сега зависи от това, дали въоръжените сили на Венецуела ще изберат да го подкрепят, или да го изоставят и подкрепят председателя на парламента Хуан Гуайдо. \r\nВ сряда Гуайдо обяви избирането на Мадуро през миналия май за втори шестгодишен мандат като президент за фалшифицирано и се назначи за действащ държавен глава. \r\nВ четвъртък министърът на отбраната и началник на армията генерал Владимир Падрино Лопес, с най-високопоставените си хора, отхвърли 35-годишния Гуайдо като марионетка на САЩ и се закле във вярност на Мадуро. \r\nВ петък държавният секретар Майк Помпео заяви пред Съвета за сигурност на САЩ: „Сега е времето всички други страни да избере страна. … Или заставаш до силите на свободата, или си в съюз с Мадуро и неговия хаос“. \r\nДо петък обаче светът вече бе взел страни. \r\nРусия и Китай подкрепиха Мадуро, както и съюзникът в НАТО Турция, а президентът Ердоган дори се обади, за да изрази подкрепата си. Мексико, Никарагуа, Куба и Боливия също са с Мадуро. \r\nГуайдо го подкрепят съседите на Венецуела: Еквадор, Бразилия, Перу, Парагвай, Аржентина, Коста Рика, Колумбия, САЩ , Канада и Организацията на американските държави. \r\nВеликобритания, Франция, Германия и Испания изпратиха на Мадуро дипломатически ултиматум: До 8 дни трябва да се съгласиш да насрочиш нови избори, или ние подкрепяме 35-годишния Гуайдо, за когото никой не беше чувал до тази година. \r\nЗалозите за всички страни са огромни. Русия има изпълнители във Венецуела и е предоставила на режима милиарди. В знак на солидарност Путин наскоро изпрати два стратегически бомбардировачи във Венецуела. \r\nКитай е отпуснал на Венецуела десетки милиарди, а Каракас се отплаща на Пекин с петрол. \r\nКуба е изпратил военни и разузнавачи, за да поддържат вътрешния ред. Уго Чавес считаше Фидел Кастро за баща и моделира новата Венецуела по примера на Куба на Кастро – с близки резултати. \r\nКакто стотици хиляди избягаха от революцията на Кастро през 60-те години, три милиона венецуелци избягаха в Еквадор, Бразилия, Колумбия, други южноамерикански държави и САЩ. \r\nИкономиката е в развалини. Въпреки че Венецуела има най-големите петролни запаси на земята, производството е само част от това, което някога е било. Фаворитизмът и корупцията са ендемични. Инфлацията унищожи валутата. Има бедност, недохранване и недостиг на всичко необходимо за съвременния живот. \r\nИ все пак основният въпрос е: Какво ще направят войниците? И ако военните останат с Мадуро, а Мадуро отказва да отиде, какво правят американците, за да го свалят? \r\nНашествие? Това би предизвикало бедствие. Венецуела не е Панама, Хаити или Гренада. По-голяма е от Тексас, населението й е повече от 30 милиона. Силите на САЩ вече са ангажирани по света. \r\nБлокадата и санкциите биха увеличили и задълбочили страданията на народа на Венецуела много преди да свалят режима. Ще подкрепят ли нашите съюзници блокада? И ако години страдания на венецуелския народ не са разклатили властта на Мадуро, какво ни кара да вярваме, че повече от същото ще го убеди? \r\nПредложиха амнистия на Мадуро и армията, ако те се оттеглят мирно. Но каква ще бъде съдбата на Мадуро, ако наистина избяга? \r\nАко се откаже от властта под заплаха на САЩ, той е свършен и опозорен като страхливец. Не би ли предпочел да се сражава? \r\nИ ако ръководството на армията реши да се откаже от Мадуро, има по-млади и амбициозни офицери, които със сигурност ще видят своето бляскаво бъдеще в борбата за спасяване на режима. \r\nСтремим ли се към гражданска война във Венецуела? Ако стрелбата в Каракас започне, какво ще правим тогава? \r\nНякой помисли ли си за това? \r\nМадуро е некомпетентен брутален диктатор, чиято идеология помогна да се унищожи една държава. Но ако той може да промени наратива от конфронтация между тиранин и преследваните от него хора, до това, че един затруднен защитник на Венецуела е бил атакуван от янките империалисти и техните местни лакеи, това би могло да резонира сред масите в Латинска Америка. \r\nВсички индикации сочат, че Мадуро възнамерява да се съпротивлява на САЩ и да обедини антиамериканците и радикалите в полукълбото и Третия свят. \r\nКонституционната претенция за президентството на Гуайдо беше схема, измислена в тайно споразумение с Вашингтон, изобретена в САЩ, с държавния секретар Помпео, Джон Болтън, сенатор Марко Рубио и, разбира се, президентът Доналд Тръмп. Това беше План „А“. \r\nНо ако План „А“ не успее и Мадуро, с престижа на САЩ заложен в цялата игра, отхвърли нашето искане, което и се случва, какво ще правим тогава? Какъв е План „Б“? \r\n„Асад трябва да си отиде!“ – каза Барак Обама. Е, Асад все още е там – а Обама го няма. \r\nЩе бъде ли казано същото и за Мадуро? \r\nПревод и редакция:", "date": "2019.01.30", "title": "Патрик Бюканън за The American Conservative: Ако армията остане с Мадуро, какъв е План „Б“?"}
{"url": "http://www.focus-news.net/news/2019/01/30/2618161/veliko-tarnovo-golyam-interes-kam-proekt-roditeli-v-zaetost-otchitat-ot-byuroto-po-truda-v-svishtov.html", "text": "Голям интерес към  проект „Родители в заетост” отчитат от Бюрото по труда в Свищов. Това съобщи за  Радио „Фокус“ – Велико Търново  директорът Таня Гуцева. Приемът на заявления започна от 21 януари. Тя посочи, че интерес към схемата има както от страна на родителите, така и на хора, които желаят да станат детегледачи. В момента експертите провеждат консултации с желаещите. Срокът за подаване на заявления изтича на 28 февруари. До тогава документи ще се приемат в Дирекция „Бюро по труда“ в Свищов на адрес ул. „Григор Стоянов“ № 16. \r\nПроектът е съфинансиран от Европейския социален фонд на Европейския съюз чрез Оперативна програма „Развитие на човешките ресурси” 2014-2020 и подпомага родителите за по-доброто съвместяване на професионалния с личния живот, като същевременно предоставя възможност за заетост на безработни лица за полагане на грижи за отглеждане на деца. По време на новия прием право да подават заявления по проекта имат родители на деца от 0 до 12 години. Максималният срок за получаване на услугата „детегледач” е до 18 месеца или до навършване на 5 или 12 години на детето/децата. \r\nБюрата по труда ще продължат да извършат подбор сред регистрираните безработни лица за детегледачи, като ги насочват за одобрение от родителите. \r\nНадежда КРЪСТЕВА", "date": "2019.01.30", "title": "Велико Търново: Голям интерес към проект „Родители в заетост” отчитат от Бюрото по труда в Свищов"}
{"url": "http://www.focus-news.net/news/2019/01/30/2618144/the-new-york-times-nay-prekiyat-pat-na-venetsuela-kam-demokratsiyatai-platete-na-voennite.html", "text": "„За това често трябва да се плати скъпо, но военните са играли решаваща роля за установяването на демокрацията в много страни по света“, пише Майкъл Албърт, съавтор на книгата „Авторитаризъм и елитен произход на демокрацията“, в материал за авторитетното неолиберално  , представен без редакторска намеса. \r\nСъс сигурност не беше случайно, че на 23 януари лидерът на венецуелската опозиция Хуан Гуайдо се обяви за легитимен президент на страната. Това предизвикателство към президента Николас Мадуро стана по повод годишнината от военен преврат през 1958 г., който сложи край на десетилетие на диктатура и доведе до ерата на венецуелската демокрация и икономически напредък. \r\nАрмията на Венецуела отдавна е решаващ фактор, който определя демократичните моменти в страната. В допълнение към преврата от 1958 г., тя помогна за инсталирането на лъва на венецуелската демокрация, Ромуло Бетанкур, в президентството през 1945 г. и заемаше централно място при връщането на Уго Чавес в длъжност, след като бе свален в преврат през 2002 година. Гуайдо се опита да се хареса на военните, например, като убеди Народното събрание да приеме закон за амнистия за онези, които действат „в полза на реституцията на демокрацията във Венецуела“. \r\nВенецуела не е изключение. В много страни военните играят решаваща роля за установяването на демокрация. Разбира се, те често искат висока цена в процеса, като настояват за икономически и институционални изкривявания на демокрацията, които възпрепятстват нейното съответствие с волята на мнозинството. В страни като Чили, Индонезия, Мианмар и Пакистан, свалянето на силни и укрепени военни от власт изискваше не само гаранции за амнистия, но и очертаване на икономически сфери на влияние, които те да могат да управляват автономно, а в много случаи и предаването на печалби директно на военните, без върху тях да се осъществява парламентарен контрол. Често тези привилегии след това се защитават политически чрез конституционни разпоредби, които предоставят на изходящите авторитаристи непропорционална политическа власт или правят сделката много трудна за отмяна. \r\nВъв Венецуела, поне първоначално, влиянието на Гуайдо не беше особено голямо: министърът на отбраната Владимир Падрино Лопес, обграден от висшия военен ешелон на армията, публично се обяви в полза на Мадуро. Той заяви, че декларацията на г-н Гуайдо представлява сериозна опасност за националния суверенитет и обществения ред и че военните ще останат верни на Конституцията. \r\nНо това може да не е краят на историята. Зад затворените врати военните може би очакват по-добра оферта. При Уго Чавес и след това при Мадуро, венецуелските военни се включиха дълбоко в множество доходоносни икономически дейности. Чавес им подари юздите на венецуелското бижу в короната - държавната петролна компания PDVSA. Те контролират пристанищата на страната, които контролират вноса и износа. Те контролират договорите за обществени жилищни проекти и концесиите за минни и нефтени услуги. Съобщава се, че контролират и ценни маршрути за контрабанда на наркотици, схеми за пране на пари и други незаконни сделки. Това е генерирало огромни печалби за висшия ешелон на армията, независимо че обикновените войници се борят с глада и са изоставени в много отношения. \r\nАко Мадуро падне, икономическата позиция на военните е изложена на риск. Новите избори могат да доведат на власт опозицията, която се стреми да ограничи властта на военните. На този опасен фон обещанието на Гуайдо за амнистия едва ли е достатъчно. \r\nБе необходимо много повече от амнистия за военните, за да предадат властта в Чили, преход, за който самият Гуайдо говори. Конституцията на генерал Аугусто Пиночет от 1980 г., която ръководеше чилийския преход към демокрация през 1989 г. - и продължава да функционира днес в модифицирана форма – даде на главнокомандващите на въоръжените сили и на националната полиция, които разрешиха да бъдат уволнявани само от президента след споразумение със Съвета за национална сигурност, който сам по себе си беше контролиран от въоръжените сили. Десет процента от приходите от мед, един от най-ценните източници на доходи на Чили, автоматично бяха разпределени за военния бюджет. Това бе съчетано с конституционно защитени амнистии, позиции по право в Сената, благоприятна избирателна система и свръх-мажоритарни прагове за конституционни промени. \r\nВ Мианмар военните създадоха благоприятна конституция и след това приеха множество законодателни актове, за да защитят интересите си точно преди демократизацията. Това включваше прехвърляне на производствени предприятия от министерството на промишлеността към министерството на отбраната. Военните главни конгломератни компании, Myanmar Economic Corporation и Myanmar Economic Holdings Limited, прехвърлят голяма част от бизнеса, като например телекомуникациите и вноса на петрол, директно в ръцете на военни офицери, които управляваха страната. \r\nПодобна схема действа и в Пакистан. Управляващите военни генерали през последните десетилетия сграбчиха земя, ферми, жилищни операции и промишлени операции и пренасочиха собствеността и дейността си чрез министерството на отбраната. Тази постройка е защитена чрез многократни преходи към и от демокрацията. Пакистанската армия сега е най-големият бизнес конгломерат в страната. \r\nМоделът за предаване на автономни икономически владения в комбинация с политическа защита, за да бъдат убедени военните да слязат от власт, не минава без проблеми, както показват Мианмар и Пакистан. Автономна и силна армия, която е подложена на демокрация, е по-способна да излезе от периферията, за да възстанови диктатурата. И лесно може да постигне своето, като просто заплашва да го направи. \r\nМакар този модел да изглежда неприемлив предвид скорошното минало на венецуелската армия, той може да представлява най-разумния път към демокрацията, ако няма външна намеса. Освен това, много страни - например Португалия, Испания, Южна Корея и Тайван - са извършили пълен преход към демокрация по този път. \r\nПътят остава ясен. Военните все още не са арестували Гуайдо. И г-н Падрино заяви, че военните ще се придържат към Конституцията. Както се оказва, Венецуела има действащо Велико народно събрание, което Мадуро свика, за да обезвреди доминираното от опозицията народно събрание. Така че една от възможностите за военните е да премахнат Мадуро и след това да се обърнат към Великото народно събрание, за да изготвят разпоредби, които защитават военните, като същевременно насрочат нови избори. Тази сделка може да бъде приета и дори гласувана от паралелното народно събрание. \r\nТова ще върне Венецуела към демокрацията. И докато опозицията няма да получи всичко, което иска, демокрацията ще й даде ново място на масата и шанс да изгради по-справедливо бъдеще - вариант, който понастоящем е изключен от Мадуро. \r\nПревод и редакция:", "date": "2019.01.30", "title": "The New York Times: Най-прекият път на Венецуела към демокрацията? Платете на военните"}
{"url": "http://www.focus-news.net/news/2019/01/30/2618163/tass-arestuvaha-ruski-senator-v-zasedatelnata-zala-po-obvinenie-za-ubiystvo-i-uchastie-v-prestapna-grupa.html", "text": "Сенаторът от Карачево-Черкезия Рауф Арушков в сряда бе лишен от имунитет и задържан в заседателната зала на Съвета на Федерацията по обвинение за организация на две убийства и създаване на престъпна група, предава  ТАСС . \r\nТова е първият подобен случай в историята на горната палата на руския парламент.  \r\nПредставителите на защитата са предложили гаранция за сенатора в размер на 10 милиона рубли (257 960.93 лева), но съдът е отказал. \r\nИзточник на руската агенция съобщи, че сътрудниците на правозащитните органи са иззели голяма сума пари, скъпоценности и оръжия по време на обиска в дома на сенатора и неговия баща Раул Арушков, който е съветник на генералния директор на ОАО „Газпром межрегионгаз“. \r\nТой е съобщил още, че за възстановяване на щетите от престъпленията, следователите ще се постараят да идентифицират имуществото, принадлежащо на обвиняемия по наказателното дело, което ще бъде иззето. \r\nПревод и редакция:", "date": "2019.01.30", "title": "ТАСС: Арестуваха руски сенатор в заседателната зала по обвинение за убийство и участие в престъпна група"}
{"url": "http://www.focus-news.net/news/2019/01/30/2618164/dots-rumen-bostandzhiev-psiholog-sporovete-v-semeystvoto-ne-tryabva-da-se-vodyat-pred-detsata.html", "text": "Споровете в семейството не трябва да се водят пред децата. Това каза за  Радио „Фокус“ – Бургас  доц. Румен Бостанджиев психолог, сексолог и преподавател. „В такива случаи е най-добре родителите да прекратят спора и насаме да изяснят нещата, които пораждат различия, а не да водят битка пред детето, защото това освен, че го обърква и създава в него чувство за безпокойство и несигурност. То е свикнало да вижда и очаква опора и подкрепа от родителите си. В много случаи споровете на родителите пречат на детето да бъде любопитно, спонтанно, открито и да изследва света около себе си, да усвоява умения и навици, които му помагат да регулира своите емоционални реакции, да установява пълноценни връзки със своите връстници“, посочи психологът. По думите му няма как по някои въпроси детето да не разбира, че родителите му са на различни мнения, но то не трябва става свидетел на силовите негативни емоции, които могат да бъдат изразени в един такъв конфликт. Бостанджиев добави, че ако родителите водят спокойни разговори, влагат аргументи и дори понякога включват детето с негова позиция, то може да създаде един съвсем различен модел за това как се решават и как трябва да бъдат решени конфликтите, които са неизбежни. По думите му хората са различни и няма нищо страшно в това, дори напротив. Той допълни, че колкото по-различни виждания имат към даден въпрос, по-многообразна представа може да изградят, когато общуват,  когато са добронамерени и търсят приемливото решение, участвайки в един спокоен и конструктивен разговор, който да завърши с решение, което да удовлетворява всички. \r\nМария КУРТЕВА", "date": "2019.01.30", "title": "Доц. Румен Бостанджиев, психолог: Споровете в семейството не трябва да се водят пред децата"}
{"url": "http://www.focus-news.net/news/2019/01/30/2618165/sport-fiorentina-pobedi-roma-sas-71-i-se-klasira-na-polufinal-za-kupata-na-italiya.html", "text": "Фиорентина разгроми Рома със 7:1 в мач от четвъртфиналите на турнира за Купата на Италия, игран на стадион „Артемио Франки“ във Флоренция. На полуфиналите „виолетовите“ ще срещнат победителя от двубоя между Аталанта и Ювентус в Бергамо, който започна в 21:45 часа.", "date": "2019.01.30", "title": "Спорт: Фиорентина победи Рома със 7:1 и се класира на полуфинал за Купата на Италия"}
{"url": "http://www.focus-news.net/news/2019/01/30/2618162/v-lisabon-prezidentite-rumen-radev-i-marselo-rebelo-de-souza-prizovaha-za-reforma-na-evropeyskata-politika-za-migratsiya-i-v-politikata-za-predostavyane-na-ubezhishte.html", "text": "Миграционният натиск към Европа изисква нов подход от страна на държавите-членки на ЕС и реформи в политиката по отношение на миграцията и в политиката за предоставяне на убежище, като бъдат адекватно защитени както човешките права, така и стабилността на европейските държави и сигурността на гражданите. Това беше общата позиция на президентите Румен Радев и Марсело Ребело де Соуза, които разговаряха днес в Лисабон, съобщиха от  прессекретариата на държавния глава . Българският президент е на държавно посещение в Португалската република по покана на своя колега.  \r\n Като държави, охраняващи външните европейски граници, България и Португалия са сред най-заинтересованите от изработването на обща ефективна политика за справяне с миграционния натиск. Необходим е много по-активен диалог на ЕС със страните, от които произхождат мигрантите, както и осигуряване на подкрепа за тяхното икономическо и социално развитие за намиране на ефективно и устойчиво решение, беше подчертано на срещата. Според президента Радев създаването на центрове за мигранти извън територията на ЕС, в които да се преценява възможността за тяхната реална интеграция, също ще допринесе за повишаване на сигурността. \r\n Двамата президенти отбелязаха, че България и Португалия споделят сходни позиции по редица въпроси от дневния ред на Европейския съюз и в рамките на международните организации и ще продължат активния си диалог в тази насока. По време на срещата българският държавен глава постави въпроса за подготвяния пакет Мобилност-1, който по думите му засяга интересите на десетки хиляди български граждани и има огромен ефект върху нашата икономика, растежа на националния доход и заетостта. Румен Радев подчерта, че вече е изразил позицията на страната ни и в писмо до председателя на Европейския парламент Антонио Таяни. \r\nДвамата държавни глави обсъдиха и редица въпроси, свързани с Брекзит, перспективите за повишаване на европейската интеграция в областта на сигурността и отбраната, развитието на политиката на партньорство с трети страни. Президентът Марсело Ребело де Соуза открои и постигнатото от България, която от години работи за европейската интеграция на своите съседи от Западните Балкани, като важен принос за изграждането на обединена Европа. \r\nНа срещата беше отбелязано, че България и Португалия са в противоположните краища на Европа, но народите на двете държави са много близки по своето светоусещане и богати културни традиции, което е отлична предпоставка за последващо задълбочаване на двустранните връзки в икономиката, туризма, в областта на образованието, културата и науката. Президентът Радев благодари на своя колега за доброто отношение на Португалия към българската общност и за нейната пълноценна интеграция в страната. \r\nПо време на срещата на двамата държавни глави бяха разменени висши държавни отличия. \r\nПо-рано през деня българският държавен глава беше посрещнат с официална церемония на площада на Империята от португалския си колега Марсело Ребело де Соуза. В манастира „Жеронимош“ президентът Радев положи венец и отдаде почит пред паметта на големия португалски поет Луиш Ваш ди Камойнш. \r\nПрез втория ден от посещението си в Португалия държавният глава Румен Радев ще разговаря с министър-председателя на страната Антонио Коща и с председателя на Асамблеята на Португалската република Едуардо Феро Родригеш. В Лисабон българският държавен глава ще се срещне с кмета на града Фернандо Медина. На церемония в двореца „Пасош до Консельо де Лижбоа” президентът Румен Радев ще получи Почетния ключ на града.  \r\nВ сградата на българското посолство в Лисабон, президентът Румен Радев ще разговаря с наши сънародници, които живеят и работят в Португалия.  \r\nПо време на визитата българският държавен глава е придружаван от съпругата си Десислава Радева.", "date": "2019.01.30", "title": "В Лисабон президентите Румен Радев и Марсело Ребело де Соуза призоваха за реформа на европейската политика за миграция и в политиката за предоставяне на убежище"}
{"url": "http://www.focus-news.net/news/2019/01/30/2618138/sitel-makedoniya-rakovodstvoto-na-dsi-zasedava-dali-da-izlachi-konsensusen-kandidat-za-prezident-sas-sdsm.html", "text": "Членовете на висшето ръководство на „Демократичния съюз за интеграция“ в сряда вечерта заседават в партийната централа в Тетово по въпроса дали партията да се яви със собствен кандидат на президентските избори през пролетта, или да избере опцията за консенсусен кандидат с партньора в македонското правителство СДСМ, съобщава  скопският телевизионен канал „Сител“ . \r\nФракцията трябва да вземе решение и дали заедно с вота за държавен глава през пролетта да се проведат и предсрочни парламентарни избори. \r\nПревод и редакция:", "date": "2019.01.30", "title": "„Сител“ (Македония): Ръководството на ДСИ заседава дали да излъчи консенсусен кандидат за президент със СДСМ"}
{"url": "http://www.focus-news.net/news/2019/01/30/2618167/kyustendil-dabat-na-sveti-ivan-rilski-kray-selo-skrino-e-klasiran-na-vtoro-myasto-v-konkursa-darvo-s-koren.html", "text": "Дъбът на Свети Иван Рилски край село Скрино е класиран на второ място в конкурса „Дърво с корен”. Това съобщи за  Радио „Фокус” – Кюстендил  Георги Чараклиев, инициатор за включване на вековното дърво в конкурсната надпревара. Дървото е събрало 625 гласа. „Многовековното дърво стана по-известно, а фондация „Свята България“ се ангажира да му осигури компетентна диагностика с препоръки за подходящи грижи, както и пряко да участва в поддръжката му”, каза Георги Чараклиев. Победител е 300-годишният цер край трънското село Рани луг, който ще бъде българският представител в конкурса Европейско дърво на годината за 2019. \r\nВенцеслав ИЛЧЕВ", "date": "2019.01.30", "title": "Кюстендил: Дъбът на Свети Иван Рилски край село Скрино е класиран на второ място в конкурса „Дърво с корен”"}
{"url": "http://www.focus-news.net/news/2019/01/30/2618168/dobrich-narodno-chitalishte-yordan-yovkov-1870-godina-i-poshtenskata-stantsiya-daryavat-knigi-na-oblastniya-kulturen-tsentar-v-ukrainskiya-grad-izmail.html", "text": "Народно читалище „Йордан Йовков – 1870 година“ и пощенската станция в Добрич даряват книги на Областния културен център  в украинския град Измаил. Това съобщи Димитър Стефанов, експерт „Връзки с обществеността“ в читалището, предаде кореспондент на  Радио „Фокус” – Варна . В края на миналата година читалището получи като дарение близо 300 тома литература от Областната пощенска станция в Добрич. Значителна част от книгите ще бъдат предадени на “Областен културен център“ в най-големият град на Украйна – Измаил, Болградски район, Одеска област, в който по данни от последното преброяване през 2001 г. живеят 85 098 души, от които 8 609 българи.  \r\nГрадът е разположен в историко-географската област Буджак, на река Дунав, известен с голямото речно пристанище. Отношенията между Добрич и Измаил официално датират от 1996 година, когато е подписан Договор за сътрудничество и взаимодействие между градовете. През месец март миналата година година писателят и краевед Георги Казанджиев и секретарят на читалище „Йордан Йовков“ Красимир Масурски са направили визита в областта Бесарабия в Република Украйна, по време на която между читалището в Добрич и Областния културен център в град Измаил е сключено споразумение, което затвърждава приятелските връзки между двете културни  институции. Димитър Стефанов съобщи, че пратката с книгите е вече подготвена и предстои да отпътува за Украйна.  \r\nЖулиета НИКОЛОВА", "date": "2019.01.30", "title": "Добрич: Народно читалище „Йордан Йовков – 1870 година“ и пощенската станция даряват книги на Областния културен център  в украинския град Измаил"}
{"url": "http://www.focus-news.net/news/2019/01/30/2618142/sled-signal-na-bsp-prokuraturata-proveryava-boil-banov-za-stroitelstvoto-na-largoto-obzor.html", "text": "Говорителят на ПГ на \"БСП за България\" Елена Йончева представи запис, за който твърди, че уличава министъра на културата Боил Банов в корупционни схеми със строителството на \"Ларгото\" по времето, когато е бил зам.-министър. Според Йончева записът представлява част от разговори на министър Банов от март 2016 г. По думите на Елена Йончева тогава той е опростил поне 700 хил. лева неустойка на фирма-строител, като е давал указания на служители от Министерството на културата от своя кабинет - как да бъдат подправени документите. Йончева уточни, че разговорът от записа е направен от служител на министерството, който е присъствал на разговорите. \"Тази афера „Ало Банов съм..“ не е само схема на г-н Банов, а е схема на правителството на Борисов. Това е начин, по който Борисов издига своите подчинени и колкото по зависими са, толкова повече имат възможност да се издигнат“, подчерта Елена Йончева. По време на пресконференцията народният представител от ПГ на „БСП за България“ и член на Комисията по вътрешна сигурност и обществен ред Пенчо Милков отбеляза, че БСП подготвя сигнал до прокуратурата и ОЛАФ, защото по думите му това e злоупотреба с европейско финансиране. Народният представител Димитър Данчев, заяви, че от БСП категорично ще настояват за оставката на министър Банов, защото това не е изолиран случай, а модел на управление и поредният случай на манипулиране на условията на обществена поръчка.  \r\nСлед пресконференцията на БСП  прокуратурата  се самосезира и говорителят на главния прокурор Румяна Арнаудова заяви, че още в сряда ще започнат разпити на хора, които имат отношение към случая с \"Ларгото\" и първият, който ще бъде разпитан ще бъде министърът на културата Боил Банов. По думите й данните, които са били представени от Елена Йончева, сочат за евентуално извършено престъпление по служба или безстопанственост, окачествени от народния представител като корупционни прояви от тогавашния зам.-министър, сегашен министър на културата Боил Банов. Говорителят на главния прокурор подчерта, че ако се окаже, че тези факти и събрани данни, които са иззети от прокуратурата, са верни и се докажат с подкрепени доказателства, при повдигнато обвинение може да се поиска отстраняване от длъжност на министъра на културата. Министър Боил Банов  от своя страна отхвърли обвиненията на Елена Йончева. \"Няма опростени пари, има заведена искова молба от министерството, в момента текат съдебни дела\", подчерта той. Пред журналисти министърът на културата изтъкна, че е бил рекетиран от 4 години чрез запис от лицето Ангел Ангелов, бивш служител на Министерството на културата, уволнен от Вежди Рашидов. По думите му излъченият запис на днешната пресконференция на БСП е монтаж, като различни думи са вземани от оперативки, които е правил със служителите на министерството. Министърът на културата обяви, че оставка може да подаде мигновено, стига тя да му бъде поискана от министър-председателя Бойко Борисов или от коалиционните партньори. Относно проекта „Ларгото“ той отбеляза, че самият обект е бил изключително важен и мащабен. „Тази гавра, тази инсинуация не я приемам и се противопоставям с всички възможни мерки, които ми дава законът. Не съм разписал оставка, но сега ако трябва ще я разпиша”, отбеляза той. По време на събитието министър Банов показа исковата молба на Министерството на културата във връзка с иск към фирмата-изпълнител на проекта „Ларгото“ за просрочено време и неизпълнени дейности.  \r\nОчаквано и в кулоарите на Народното събрание последваха коментари.  Тогавашният министър на културата и настоящ депутат от ПГ на ГЕРБ Вежди Рашидов  заяви, че е реагирал на случая с „Ларгото“ и го е изпратил на съд още тогава. Рашидов заяви, че въпросите са към друг. Във връзка с документите за строителството на обект - „Ларгото“, културно-комуникационен комплекс „Сердика“ 2-3 етап, Рашидов заяви, че става въпрос за забавяне на строителя.  \r\nМеждувременно  ПГ на ГЕРБ  твърдо застана зад министър Боил Банов. Пред журналисти  народният представител от ПГ на ГЕРБ Маноил Манев  определи Елена Йончева като „пощенска кутия“. По думите му тя разнася фалшиви новини, чиято цел е да се забрави за КТБ и офшорките. \"Това е вследствие на голямата жега, която тя трябва да гаси след себе си\", каза Манев. Колегата му  Тома Биков от ГЕРБ  заяви, че БСП от партия се е превърнала във фалшив сайт с главен редактор собственикът на офшорна компания Елена Йончева.  „Тази партия, като гледам с какви темпове върви , е на път самата тя да се превърне в една офшорна компания“, каза още Биков. Според него Елена Йончева е употребявана от БСП за целите на черната кампания срещу управляващите. Той обърна внимание, че прокуратурата се е сезирала бързо за случая с „Ларгото“, макар и да се е говорило, че го прави само за БСП.  \r\nКоалиционният партньор на ГЕРБ в лицето на  лидера на НФСБ и депутат от „Обединени патриоти“ Валери Симеонов  заяви, че не може да приеме хвърлянето на обвинения през медиите да бъде насърчавано и да му се обръща внимание. Според него редно би било да се изчака предварителната проверка и, ако материалите стават за даване на съд, тогава да се коментира.  Той посочи, че е хващал Елена Йончева в 7-8 изопачавания на факти и лъжи за оградата по границата. „Откъде да знам дали това за Банов е истина“, коментира още той.", "date": "2019.01.30", "title": "След сигнал на БСП: Прокуратурата проверява Боил Банов за строителството на \"Ларгото\" (ОБЗОР)"}
{"url": "http://www.focus-news.net/news/2019/01/30/2618137/galap-interneshanal-59-ot-balgarite-podkrepyat-prezidenta-za-iztrebitelite-29-sa-protiv-a-ostanalite-se-kolebayat.html", "text": "Мненията в страната са разделени по въпроса дали прословутите ремонти на градски пространства са добри. Категорични мнозинства от над 80% обаче се съгласяват, че като цяло придвижването в големите градове става все по-голям проблем, отчетливо мнозинство от 64% са склонни да съобразяват и работното си място с мястото, където живеят. 72% биха мислили първо за детските градини и училищата, когато мислят за това къде да работят. Почти всички в София усещат проблеми с мръсен въздух. От скорошните теми в текущата национална политика най-радушно са възприети социалните послания и критиката срещу ромите. Българите се радват на всяка отсрочка за нашите превозвачи срещу пакета „Макрон“ и са критични спрямо нарушаването на процедурата за самолетите. Всичко това е част от по-общото разбиране на обществото ни за справедливост.  Това са част от изводите от бърз телефонен сондаж на   по специална панелна методика, която осигурява максимална представителност на данните. Проведен е сред 800 души между 24 и 26 януари. Независим е от външно финансиране. Абсолютното максимално отклонение е ± 3.5% при 50% дялове. 1% от извадката е равен на около 55 хиляди души. Наред с текущи общополитически въпроси, сондажът хвърля светлина и върху присъщите за зимния сезон теми за градската среда, почистването на снега, качеството на въздуха и т.н. \r\nВъпроси като качеството на ремонтите в населените места, качеството на настилките по тротоарите и качеството на въздуха, например, разделят обществото. Респондентите отговарят и според партийните си предпочитания – привържениците на управляващите са благосклонни, а привържениците на опозицията са критични.  Когато обаче стане дума за мобилност, паркиране и т.н., мненията са повече от ясни: сериозни мнозинства споделят тревога.  Например, 80% намират, че в големите градове придвижването е все по-трудно, 72% споделят хипотезата, че ако им се наложи да сменят работа, от съществено значение ще е тя да е близо до училища и детски градини, 71% в страната казват, че няма достатъчно места за паркиране. 64% реагират положително на твърдението „Когато човек си търси работа, все по-важно става тя да е близо до дома му“, 33% - отрицателно, а останалите се колебаят. На изричен въпрос дали биха съобразили свое ново жилище с мястото на работата си, 62% казват „да“, 33% – „не“, а останалите се колебаят.  \r\n44% се съгласяват с мнението, че тротоарите в тяхното населено място са по-скоро добри, но 52% са на обратното мнение, а останалите се колебаят. В София обаче картината е по-критична и близо две трети са недоволни, докато близо една трета са доволни, а останалите се колебаят. Подобна е картината и когато се попита за нашумелите ремонти на площади, улици и други градски пространства - 47% ги одобряват, а 50% - не. В София съотношението сочи малко по-критични настроения.  Явно е, че в столичния град взискателността на обществеността е увеличена. Развитието на градовете у нас в последните години явно води и до по-голяма критичност на хората към качеството и прозрачността при ремонти и подобрения в градската среда. В по-големите населени места и столицата живеят и хората, които в по-голяма степен могат да се позволят да пътуват извън България и да сравняват.  \r\nЗасега българите намират работата на властите по почистването на снега в населените места за по-скоро ефективна – 58% оценяват позитивно, а 31% негативно. Останалите се колебаят. Данните обаче едва ли отразяват в пълна степен впечатленията на обществото от последните снеговалежи в планински райони на страната. В София снегопочистването се разглежда дори малко по-добре на фона на страната. Абсолютно противоположна обаче е картината на мненията, когато стане дума за атмосферния въздух: цели 92% в София намират, че има проблем с въздуха, при 53% в страната.  \r\nКогато стане дума за общонационалната политика от последните седмици, 70%, например, подкрепят действията на Каракачанов във Войводиново. 25% са „против“, а останалите се колебаят.  Чувствителността на обществото по въпроса с гетата очевидно е висока, но това не означава, че се подкрепят стихийни действия – напротив, 85% смятат, че е нужна стратегията, за която Каракачанов говори - за решаване на въпросите с гетата. 12% пък са на обратното мнение.  \r\nПроблемите с ромите се възприемат и като част от по-общите социални проблеми в страната. На фона на повишаването на цени, например, тази социална чувствителност сработва и 85% подкрепят скорошното искане на Корнелия Нинова за проверки и оставки в комисията за енергийно и водно регулиране. 13% са „против“, а останалите се колебаят.  \r\nТемата с българските превозвачи пък се е превърнала в надпартиен въпрос и Борисов печели плюс с опита да постигне отстъпки и отлагане на новите регулации – в полза на бизнеса на българските фирми. 17% с против действията на Борисов, а останалите се колебаят.  \r\nМнозинство (59%) подкрепя и критичната позиция на президента Радев заради неспазването на обявената за закупуване на нови изтребители процедура. 29% са „против“, а останалите се колебаят. Тепърва ще се види какви са настроенията след критичната реч на президента в последните дни.  Всички тези теми засягат чувството на справедливост сред обществото – българите очевидно не приемат, когато се вижда пренебрегване на правилата. Дали става дума за голяма сделка, за усещане, че една група има привилегии пред друга, за протекционизъм на големи държави срещу слабите малки, или пък за социална чувствителност, обществото ни проявява невъзприемчивост.", "date": "2019.01.30", "title": "„Галъп интернешънъл“: 59% от българите подкрепят президента за изтребителите, 29% са „против“, а останалите се колебаят"}
{"url": "http://www.focus-news.net/news/2019/01/30/2618169/zhurnal-makedoniya-spored-govoritelya-na-sdsm-provalat-na-mitskoski-e-v-tova-che-samo-20-deputati-glasuvaha-za-otstranyavaneto-na-dimitrov.html", "text": "Фактът, че само 20 депутати от ВМРО-ДПМНЕ са гласували за отстраняване на министъра на външните Никола Димитров, е още една загуба за лидера на партията Християн Мицкоски. Това е заявил говорителят на СДСМ Костадин Костадинов пред новинарската агенция  ЖУРНАЛ  в Скопие.  \r\n„Провалът на Мицкоски е ясен. Само една шеста от общо 120 депутати на ВМРО-ДПМНЕ подкрепиха предложението. Загубен е цял ден на парламента само, за да  се спори за антизападните нагласи на Мицкоски. А можеха да се посветят на реформите, които са в интерес на държавата и на гражданите. Това е още едно доказателство, че единствената цел на Мицкоски е да разпусне парламентарната група на ВМРО-ДПМНЕ“, са думите на Костадинов, който е добавил още, че опозиционният лидер знае, че го очаква поражение на президентските и на парламентарните избори независимо кога ще се проведат.  Ивелина Ватова", "date": "2019.01.30", "title": "ЖУРНАЛ (Македония): Според говорителя на СДСМ провалът на Мицкоски е в това, че само 20 депутати гласуваха за отстраняването на Димитров"}
{"url": "http://www.focus-news.net/news/2019/01/30/2618145/telma-makedoniya-dsi-shte-se-yavi-sas-sobstven-kandidat-na-prezidentskite-izbori.html", "text": "Ръководството на „Демократични съюз за интеграция“ (ДСИ) взе решение партията да се яви със собствен кандидат на предстоящите през пролетта президентски избори, съобщава  скопският телевизионен канал „Телма“ . \r\nОт ДСИ не изключват възможността, ако се договорят с партньора си в управляващата коалиция Социалдемократическият съюз на Македония (СДСМ), да застанат зад консенсусен кандидат. \r\nПревод и редакция:", "date": "2019.01.30", "title": "„Телма“ (Македония): ДСИ ще се яви със собствен кандидат на президентските избори"}
{"url": "http://www.focus-news.net/news/2019/01/30/2618171/ana-mpa-gartsiya-spored-tsipras-prespanskiyat-dogovor-e-istoricheska-stapka-koyato-zasilva-mezhdunarodnoto-doverie-v-gartsiya.html", "text": "Преспанският договор е истинска историческа стъпка, която засилва международното доверие в Гърция, превръща международното право в свое основно оръжие и по тази причина Атина вярва, че споразумението ще помогне в усилията за постигане на честно и стабилно разрешаване на Кипърския въпрос“, е заявил гръцкият премиер Алексис Ципрас на срещата си с президента на Република Кипър Никос Анастасиадес в Никозия, предава гръцката агенция  ANA-MPA .  \r\nВ сряда двамата държавници разговаряха в президентския дворец в Никозия след края на Петата среща на страните от европейския Юг, известна като MED7. В нея участват седем средиземноморски държави, членки и на ЕС.  \r\nАнастасиадес е поздравил Ципрас с думите, че гръцкият премиер е проявил кураж и дързост, за да солжи край на един „безсмислен“ конфликт, който измъчваше Гърция близо 30 години, и „с този си успех той е отворил прозорци за сътрудничество, мир и стабилност в региона.  Ивелина Ватова", "date": "2019.01.30", "title": "ANA-MPA (Гърция): Според Ципрас Преспанският договор е историческа стъпка, която засилва международното доверие в Гърция"}
{"url": "http://www.focus-news.net/news/2019/01/30/2618170/sportlevski-lukoyl-s-pobeda-na-evropeyskiya-kluben-turnir-za-kupata-na-fiba.html", "text": "Баскетбол: След четири поредни загуби в група \"J\" на втората групова фаза на европейския клубен турнир за Купата на ФИБА-Европа по баскетбол за мъже Левски Лукойл постигна победа в петия кръг срещу унгарския Алба Фехервар с 84:80 (18:15, 24:22, 18:20, 24:23). \r\nТози успех е от полза и за втория български отбор в групата - Балкан (Ботевград), който в последния кръг има нужда от успех срещу Левски Лукойл, за да продължи в плейофите. \r\nЗа Левски Лукойл най-резултатен беше Христо Захариев с 24 точки. След него се нареждат Патрик Рембърт и Калоян Иванов с по 17 точки.", "date": "2019.01.30", "title": "Спорт:Левски Лукойл с победа на европейския клубен турнир за Купата на ФИБА"}
{"url": "http://www.focus-news.net/news/2019/01/30/2618173/nova-makedoniya-zaev-kurts-dogovorat-ot-prespa-shte-doprinese-za-stabilnostta-v-regiona.html", "text": "Премиерът Зоран Заев и канцлерът на Австрия Себастиан Курц се съгласиха, че Република Македония, в скоро време Република Северна Македония, и Република Австрия поддържат отлични двустранни отношения, и в политически, и в икономически план.  Това съобщава правителствената прес-служба по повод работното посещение в сряда на Заев във Виена, информира македонският вестник  „Нова Македония“  на електронната си страница.  \r\nНа съвместната пресконференция след разговорите Заев е изтъкнал, че Република Македония се е концентрирала върху реформите, които трябва да осъществи в редица области. Той е подчертал, че Австрия е един от най-големите инвеститори  и в момента в Македония работят 45 австирйски компании.  \r\nКанцлерът Курц е акцентирал на факта, че за Австрия от стратегически интерес е регионът на Западните Балкани по-скоро да се интегрира в Европейския съюз.  \r\nТърговският обмен между двете държави през 2018-та се е увеличил с 60 на сто в сравнение с 2017 година.   Ивелина Ватова", "date": "2019.01.30", "title": "„Нова Македония“: Заев-Курц: Договорът от Преспа ще допринесе за стабилността в региона"}
{"url": "http://www.focus-news.net/news/2019/01/30/2618172/plovdiv-v-kvstolipinovo-e-provedena-spetsializirana-politseyska-aktsiya.html", "text": "В кв.\"Столипиново\" е проведена специализирана полицейска акция на Криминална полиция по линия наркотици. Това съобщи за  Радио \"Фокус\"-Пловдив  говорителят на ОДМВР-Пловдив. Към момента действията са приключени и ситуацията в квартала е спокойна. Подробности от резултатите на акцията ще бъдат оповестени утре. В Асеновград няма напрежение. Около Районното управление са се събрали близки на задържан мъж, но вече са се разотишли. \r\nМария Русева", "date": "2019.01.30", "title": "Пловдив: В кв.\"Столипиново\" е проведена специализирана полицейска акция"}
{"url": "http://www.focus-news.net/news/2019/01/30/2618174/mtm-makedoniya-pravitelstvoto-shte-izchaka-da-priklyuchi-razsledvaneto-za-vaksinite-posle-shte-reshi-da-tarsi-otgovornost-ot-zdravniya-ministar.html", "text": "Правителството първо ще изчака края на разследването за ваксините, а после ще реши дали да потърси отговорност от здравния министър Венко Филипче, информира македонската телевизия  MTM .  \r\nПрокуратурата в Скопие започна разследване за евентуални нередности при вноса, разпространението и приложението на МПР, ваксина за морбили.   \r\n„Първо нека се произнесе прокуратурата. Става дума за разследване. Ще видим как ще приключи то“, е заявил правителственият говорител Миле Бошњаковски пред  журналисти .  Ивелина Ватова", "date": "2019.01.30", "title": "MTM (Македония): Правителството ще изчака да приключи разследването за ваксините, после ще реши да търси отговорност от здравния министър"}
{"url": "http://www.focus-news.net/news/2019/01/30/2618166/plyus-info-makedoniya-aliansa-na-albantsite-pohvali-dsi-i-prizova-za-parlamentarni-izbori.html", "text": "„Демократичният съюз за интеграция“ (ДСИ) прие предизвикателството на председателя на Зиядин Села за президентските избори, призоваваме ги да приемат и предизвикателството за парламентарни избори, заявиха от „Алианса на албанците“, цитирани от скопското  електронно издание „Плюс инфо“ . \r\n„Приветстваме единодушното решение на ДСИ да се надпреварва със свой кандидат на предстоящите президентски избори. Искаме кандидатът за президент от редовете на ДСИ да бъде албанец! Не искаме да вярваме, че това тяхно решение е дошло като последица от затворената врата и презрението към ДСИ по отношение на тяхната фалшива идея за консенсусен кандидат, днес със СДСМ, вчера с ВМРО-ДПМНЕ. Надяваме се, че решението на ДСИ се дължи на предизвикателството от председателя на „Алианса на албанците“ Зиядин Села, което той отправи чрез медиите, за сътрудничество с ДСИ. Тъй като ДСИ е приела това предизвикателство, ние ги насърчаваме да приемат другото, т.е. обявяване на предсрочни парламентарни избори заедно с президентските избори“, заявиха от партията на Зиядин Села. \r\nПревод и редакция:", "date": "2019.01.30", "title": "„Плюс инфо“ (Македония): „Алианса на албанците“ похвали ДСИ и призова за парламентарни избори"}
