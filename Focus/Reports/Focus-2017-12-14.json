{"url": "http://www.focus-news.net/news/2017/12/14/2467451/reuters-siriyskata-opozitsiya-smyata-che-pregovorite-pod-egidata-na-oon-sa-pod-golyama-zaplaha.html", "text": "Според водача на делегацията на сирийската опозиция  на водените под егидата на ООН в Женева междусирийски преговори Наср Харири международната общност трябва да убеди сирийското правителство да участва в тях, защото са „под голяма заплаха“, предава  Reuters.\r\nХарири заяви по време на пресконференция, че правителството на сирийския президент Башар Асад мрази преговорния процес и го отхвърля, въпреки че Русия упражнява натиск то да участва. Тя обаче , според опозицията, поставя препятствия по пътя на женевските преговори.  Виктор Турмаков", "date": "2017.12.14", "title": "Reuters: Сирийската опозиция смята, че преговорите под егидата на ООН са „под голяма заплаха“"}
{"url": "http://www.focus-news.net/news/2017/12/14/2467417/iran-dokazatelstvata-na-sasht-otnosno-yemenskata-raketa-sa-izfabrikuvani.html", "text": "Говорителят на иранската мисия в ООН заяви в четвъртък, че показаните от американския постоянен представител в организацията Ники Хейли доказателства, според които една от изстреляните от йеменските хути ракета е иранска, са фалшиви, предава AFP.\r\nПо думите на иранския представител, „предполагаемите доказателства, показани днес (четвъртък, 14 декември – б.р.) са изфабрикувани, подобно на тези, представени в друга връзка по-рано“.Агенция „Фокус“ припомня: Американският постоянен представител в ООН Ники Хейли, представи в четвъртък доказателства, според които изстреляната от хутите през ноември, чиято цел бе най-голямото саудитско международно летище в Рияд, е произведена от Иран, като Техеран впоследствие е предоставил оръжието на йеменската групировка. : Цанко Цолов", "date": "2017.12.14", "title": "Иран: Доказателствата на САЩ относно йеменската ракета са изфабрикувани"}
{"url": "http://www.focus-news.net/news/2017/12/14/2467418/plovdiv-asfaltiran-e-patyat-plovdiv-asenovgrad-raboti-se-po-kragovite-krastovishta-pri-krumovo-i-kuklen.html", "text": "Пътят Пловдив-Асеновград вече е асфалтиран, работи се по кръговите кръстовища при Крумово и Куклен. Това съобщиха за Радио „Фокус“ – Пловдив от Областната администрация след поредната инспекция на ремонтните дейности от областния управител Здравко Димитров. На място е установено, че полагането на основното асфалтово покритие на новото платно на пътя Пловдив-Асеновград е завършено и в момента се работи по кръговите кръстовища на разклоните за селата Крумово и Куклен. След това ще започне изграждането на пътната инфраструктура и на локалните платна.\r\nОбластният управител е направил инспекция и на пътя Карлово – Баня. Установено е, че рехабилитацията на трасето е почти завършена. В момента се полага пътната маркировка и се изграждат пътните банкети. От фирмата изпълнител са дали обещание, че трасето ще бъде окончателно завършено на 22 декември. \r\nТони МИХАЙЛОВ", "date": "2017.12.14", "title": "Пловдив: Асфалтиран е пътят Пловдив-Асеновград, работи се по кръговите кръстовища при Крумово и Куклен"}
{"url": "http://www.focus-news.net/news/2017/12/14/2467419/blagoevgrad-sadat-osvobodi-pod-garantsiya-shofyora-pregazil-studentka-na-peshehodna-pateka.html", "text": "Съдът пусна на свобода под гаранция от 5000 лева шофьора Илия Шопов, чийто камион уби 19-годишна студентка на пешеходна пътека в Благоевград, предаде бТВ. И тази вечер колегите на момичето организираха бдение в нейна памет.\r\nШофьорът Илия Шопов влезе в залата видимо притеснен. Той поиска свободата си с мотива, че не е престъпник.", "date": "2017.12.14", "title": "Благоевград: Съдът освободи под гаранция шофьора, прегазил студентка на пешеходна пътека"}
{"url": "http://www.focus-news.net/news/2017/12/14/2467420/sport-tsska-se-klasira-na-polufinalite-za-kupata-na-balgariya.html", "text": "ЦСКА победи Лудогорец с 2:1 и се класира на полуфиналите за Купата на България. На стадион „Българска армия“ редовното време завърши наравно 1:1, с голове на Николай Бодуров в 9-ата и, Козмин Моци от дузпа в 34-ата минута. Герой на мача стана Кирил Десподов, който в шестата минута на първото продължение отбеляза гола, пратил ЦСКА на полуфиналите. Лудогорец завърши мача в намален състав, след директен червен картон за Натанаел, ударил без топка Десподов.\r\nЗа полуфиналите вече се класираха Ботев Пловдив и Славия. Утре е последният четвъртфинал между отборите на Дунав и Левски.", "date": "2017.12.14", "title": "Спорт: ЦСКА се класира на полуфиналите за Купата на България"}
{"url": "http://www.focus-news.net/news/2017/12/14/2467421/stara-zagora-sastezanie-po-balgarski-ezik-se-provede-v-prirodo-matematicheska-gimnaziya-nikola-obreshkov-v-kazanlak.html", "text": "В Профилирана природо-математическа гимназия „Никола Обрешков“ в Казанлък се проведе състезание по български език, предаде кореспондент на Радио „Фокус“. Събитието бе част от програмата на гимназията в рамките на Националната седмица на четенето, организирана от Министерство на образованието. Училището е единственото в област Стара Загора, което бе избрано за провеждане на състезанието от Института по български език към Българска академия на науките, в рамките на кампанията „Написаното остава“. Представители на Института поясниха, че целта е да се покаже на учениците, че да се изучава българският език е забавно и интересно.\r\nОсвен състезанието, във връзка с Националната седмица на четенето, учениците от Математическата гимназия в Казанлък предвиждат провеждането и на редица други прояви. \r\nЗам.-кметът на Община Казанлък Цветолина Цветкова, която присъства на проявата в гимназията поясни, че в рамките на кампанията в областта са проведени 40 инициативи и половината от тях са в Казанлък. „Общината подкрепя всички инициативи, които са предвидени в дните на кампанията“, каза Цветкова.\r\nСлавяна ГАЙДАРОВА", "date": "2017.12.14", "title": "Стара Загора: Състезание по български език се проведе в Природо-математическа гимназия „Никола Обрешков“ в Казанлък"}
{"url": "http://www.focus-news.net/news/2017/12/14/2467422/predsedatelyat-na-dans-dimitar-georgiev-provede-rabotna-sreshta-s-evropeyskiya-komisar-za-sayuza-na-sigurnost-dzhulian-king.html", "text": "Председателят на Държавна агенция „Национална сигурност” (ДАНС) Димитър Георгиев проведе работна среща с европейския комисар за Съюза на сигурност Джулиан Кинг, съобщиха от пресцентъра на ДАНС. \r\nДвамата обсъдиха широк кръг от въпроси и инициативи, фокусирани върху по-ефективното противодействие на разпространението на радикализма и тероризма в глобален мащаб и в Европа в частност. \r\nСред основните теми на разговора беше и проблемът с незаконната миграция и усилията на българските власти за справянето с него. Отбелязано беше, че Република България като страна-членка с външни граници за Европейския съюз (ЕС) е изправена пред сериозен миграционен натиск и рискове, свързани с инфилтрирането на чуждестранни бойци, пътуващи към и от зони на конфликти. \r\nНа срещата бе обсъдено и предстоящото през 2018 г. Българско председателство на Съвета на ЕС. \r\nДжулиан Кинг посети и Националния контратерористичен център в ДАНС, където се запозна с работата на центъра, опериращ в непрекъснат 24-часов режим. \r\nЕврокомисарят за Съюза на сигурност изтъкна като много положителна стъпка на българските власти в укрепването на сигурността изграждането в ДАНС на Национално звено за получаване и обработване на резервационни данни на пътниците в Република България, превозвани по въздух, с което страната ни се нарежда сред първите четири държави-членки на ЕС с функциониращо PNR звено.", "date": "2017.12.14", "title": "Председателят на ДАНС Димитър Георгиев проведе работна среща с европейския комисар за Съюза на сигурност Джулиан Кинг"}
{"url": "http://www.focus-news.net/news/2017/12/14/2467423/washington-examiner-amerikanskiyat-vitseprezident-shte-zabavi-poseshtenieto-si-v-blizkiya-iztok-zaradi-zakona-za-danachnata-reforma.html", "text": "Американският вицепрезидент отложи пътуването си в Близкия изток следващата седмица, за да може да присъства на важния за Републиканската партия вот за приемането на данъчна реформа в страната, пише Washington Examiner. \r\n„Вчера Белия дом информира Сената, че заради важността на гласуването за данъчната реформа, вицепрезидентът ще остане във Вашингтон до преминаването на вота“, се казва в официално съобщение, направено от говорителя на Пенс Алиса Фара.\r\nПо време на плануваната си визита, вицепрезидентът ще отпъвута към Египет и след това Израел в сряда, 20 декември, ден след гласуването. \r\nГоворителят отбеляза още, че Пенс „очаква конструктивните си разговори с израелския премиер Бенямин Нетаняху и египетския държавен глава Абдел Фатах ас Сиси“, в които вицепрезидентът ще препотвърди американския ангажимент към „партньорите на страната в региона за в бъдеще“. \r\nИзданието припомня, че в сряда членовете на американската Републиканска партия в Конгреса и Сената постигнаха „принципно споразумение“ относно проектозакона за данъчна реформа. Сред най-важните предложения е това за намаляване на корпоративния данък от 35 на 21%. Сенаторите искат да „представят одобрения проект“ на бюрото на президент Доналд Тръмп до Коледа, но за тази цел Сенатът ще трябва да одобри проекта другата седмица. \r\n„Това е най-голямото нещо, по което сме работили“, отбеляза Тръмп, след като в сряда стана ясно, че двете групи са постигнали споразумение.  \r\nДанъчната реформа с цел облекчаване на бизнеса бе една от главните опорни точки от предизборната кампания на американският държавен глава.\r\nВизитата на Пенс бе обявена от американският президент в деня, в който Вашингтон призна Ерусалим за столица на Израел, като пътуването на вицепрезидента има за цел да препотвърди американските ангажименти в региона. Някои от арабските официални лица, които първоначално са били включени в списъка на Пенс, отказаха да го приемат като знак на протест срещу признаването на Ерусали за израелска столица. : Цанко Цолов", "date": "2017.12.14", "title": "Washington Examiner: Американският вицепрезидент ще забави посещението си в Близкия изток заради закона за данъчната реформа"}
{"url": "http://www.focus-news.net/news/2017/12/14/2467424/dobrich-prodalzhavat-zanimaniyata-po-kaligrafiya-vav-vazrozhdenskoto-uchilishte-v-aemo-stariyat-dobrich.html", "text": "Втора поредна година продължават заниманията по калиграфия във Възрожденското училище в Архитектурния етнографски комплекс на открито (АЕМО) „Старият Добрич“. Това съобщи ръководителят на заниманията Надежда Иванова, културолог и уредник в отдел „Възраждане“ към Регионалния исторически музей в Добрич, предаде кореспондентът на Радио „Фокус” – Варна. „В българското училище до края на 40-те и началото на 50-те години със сигурност има данни за присъствието на часове по краснопис в програмата. Нещо, което липсва сега и то осезателно. Все по-трудно разбираме и разчитаме това, което децата пишат в техните самостоятелни работи и под формата на есета. Затова решихме, че не е лошо да разкажем малко повече за нашите възрожденски ръкописи, историята за създаването на българската книжнина, за това каква е била задачата на първите преписвачи, които са оставили първите преписки“, посочи Надежда Иванова. Децата научават за различните видове кирилица и глаголица, затова че изписването на букви и оформянето на книги първоначално е било задача на монасите, но то е било истинско изкуство, защото наред с красивото изписване на първите букви – заглавки, заставки, книгите са имали и своите миниатюри. Те са пренесли информация през вековете затова какви са били одеждите на хората, традиционните съдове, вярвания дори. „Това е един много интересен час. Уроците по калиграфия са част от нашите образователни програми и мога да кажа, че се радват на изключителен успех. Освен това ние връщаме децата назад във времето, показваме им как се е пишело на пясък, показваме им какво е калем и дъска, как възрожденците са подостряли перата си, от какво може да бъде направено перо за писане, как да бъде подострено, връхчето му разцепено, да бъде нагрято и натопено в мастилницата, как се изписват буквите, защо и как се накланя ръката при писане. Децата имат възможност да напишат своето име или няколко думички с перо и мастило. Тъй като интересът е голям, предвиждаме следващите занимания да са посветени на клеймото“, допълни Надежда Иванова. Така децата ще научат повече за старите печати от восък и какво са символизирали, в какви времена са били използвани. Надежда Иванова припомни, че в учебните занимания се използват нагледни материали, а музеят е една прекрасна смесица от архив, библиотека, театър, разнородни средства, чрез които децата да се докоснат и свържат с това културно наследство, за да го опознаят и когато пораснат познавайки стойността му, да го съхраняват. \r\nЖулиета НИКОЛОВА", "date": "2017.12.14", "title": "Добрич: Продължават заниманията по калиграфия във Възрожденското училище в АЕМО „Старият Добрич“"}
{"url": "http://www.focus-news.net/news/2017/12/14/2467425/afp-amerikanski-regulatori-premahnaha-v-praviloto-za-neutralnost-na-internet.html", "text": "Американски регулатори премахнаха в четвъртък т.нар. правила за „неутралност на интернет“, според които доставчиците на интернет бяха задължени да третират с еднаква важност всичкия трафик, идващ към тях и препращан към крайните потребители, предава AFP.\r\nКрайният вот бе приет при 3 на 2 гласа. Според подкрепящите инициативата това ще отвори възможности за инвестиции в интернет, докато противниците са на мнение, че решението е „дало ключовете за интернет“ на шепа богати компании. : Цанко Цолов", "date": "2017.12.14", "title": "AFP: Американски регулатори премахнаха в правилото за „неутралност на интернет“"}
{"url": "http://www.focus-news.net/news/2017/12/14/2467426/ministar-nikolina-angelkova-planirame-sazdavaneto-na-nov-turisticheski-informatsionen-tsentar-v-kitay.html", "text": "Създаването на нов туристически информационен център в Китайската народна република (КНР) беше обсъдено на работна среща между министъра на туризма Николина Ангелкова и делегация от китайската провинция Хънан, водена от Су Фугун, председател на туристическата ѝ асоциация. Това съобщиха от пресцентъра на Министерство на туризма. Предвижда се третият информационен център да се открие още следващата година в 9-милионния град Джънджоу. На срещата бе и проф. д.ик.н. Стати Статев, ректор на Университета за национално и световно стопанство (УНСС).\r\n„Работим активно и по създаването на център в Пекин, който ще бъде вторият, след като през септември беше открит такъв във финансовата столица Шанхай“, заяви министърът на туризма. Тя подкрепи нуждата от засилване на двустранните отношения в сферата на туризма с последните статистически данни за туристите в двете държави. \r\n„Само през първите 10 месеца на тази година посрещнахме над 24 000 туристи от Китай. Отчетохме ръст от 44,5% в сравнение със същия период на 2016 г. Положителни са и данните за пътуванията на българи към Китай. В периода януари-октомври 2017 г. те са се увеличили с над 12%“, заяви министър Ангелкова пред гостите си. \r\nДруга тема на разговор беше възможността за откриване на въздушна линия между София и  китайската провинция Хънан. „Годишно само от тази провинция изпращаме над 3 млн. туристи, които пътуват по целия свят“, каза Су Фугун. \r\nОбсъдена беше и подготовката на туристически форум на високо равнище между България и Китай, който ще се проведе в Пекин през пролетта на 2018 г. Събитието ще бъде по време на Българското председателство на Съвета на ЕС. По този начин ще се акцентира върху европейската инициатива „ЕС-Китай 2018 - година, посветена на туризма“. Представителите на делегацията приветстваха инициативата и изразиха готовност да съдействат за организирането й. \r\n„Китай е сред приоритетните пазари за нас. По тази причина Министерството на туризма е поело инициативата да се създадат общи туристически продукти за КНР със Сърбия и Гърция“, заяви министър Ангелкова.", "date": "2017.12.14", "title": "Министър Николина Ангелкова: Планираме създаването на нов туристически информационен център в Китай"}
{"url": "http://www.focus-news.net/news/2017/12/14/2467427/parlamentat-sazdade-komisiya-za-protivodeystvie-na-koruptsiyata-i-otnemane-na-nezakonno-imushtestvo-obzor.html", "text": "Парламентът одобри създаването на новия антикорупционен орган – Комисията за противодействие на корупцията и за отнемане на незаконно придобито имущество. Това стана с гласуването на второ четене на текстове от Антикорупционния закон, внесен от Министерския съвет. Комисията ще бъде независим специализиран постоянно действащ държавен орган, който се състои от петима членове –председател, зам.-председател и трима членове. Председателят на комисията ще се избира от Народното събрание по предложение на депутатите. Зам.-председателят и членовете също ще се избират от парламента, по предложение на председателя. Мандатът на комисията е 6 години. Председателят на антикорупционния орган ще получава 90% от заплатата на този на Народното събрание. Заместник-председателят на антикорупционния орган пък ще получава основно месечно възнаграждение в размер 90% от това на председателя му. Останалите членове на Комисията ще получават основно месечно възнаграждение в размер 80% от възнаграждението на председателя. За председател ще се избира български гражданин с високи професионални и нравствени качества, който има висше юридическо образование и най-малко 10 години юридически стаж. За зам.-председател ще се изисква висше юридическо или икономическо образование, степен „магистър“ и най-малко пет години стаж по специалността, а за членовете на Комисията – висше образование, степен „магистър“ и най-малко пет години професионален стаж.\r\nСъс законопроекта се уреждат мерките за противодействие на корупцията, условията и редът за отнемане в полза на държавата на незаконно придобито имущество и статутът и функциите на новия антикорупционен орган. Дава се и дефиниция на корупция. Според закона корупция е налице, когато в резултат на заеманата висша публична длъжност лицето злоупотребява с власт, нарушава или не изпълнява служебни задължения с цел пряко или косвено извличане на неследваща се материална или нематериална облага за себе си или за други лица.\r\nПротиводействието на корупцията ще се осъществява чрез деклариране на имуществото и интересите на лицата на висша публична длъжност, и свързаните с тях лица; публичен достъп до декларациите, проверка на имущественото състояние. Законът спазва принципите на защита на информацията и източниците й, и на лицата, подали сигнал за нарушение. Производството по отнемане на незаконно придобито имущество ще се провежда независимо от наказателното производство срещу проверяваното лице и свързаните с него лица. В законопроекта изрично са изброени лицата, заемащи висши публични длъжности, които подлежат на контрол от новия антикорупционен орган. От „Обединени патриоти“ искаха контролът да обхваща всички лица, заемащи публични длъжности, но предложението не беше прието.\r\nСред посочените в закона мерки за противодействие на корупцията са превантивна и оперативно-издирвателна дейност, деклариране на несъвместимост, деклариране на имуществото и интересите на лицата, заемащи висши публични длъжности, и свързаните с тях лица, осигуряване на публичен достъп и проверка на декларациите и на имущественото състояние, установяване на конфликт на интереси.\r\nДепутатите решиха още предсрочно освобождаване на член на Комисията да може да започне и по искане на една пета от народните представители, в това число и от страна на опозицията. \r\nТома Биков от ПП ГЕРБ обясни, че комисията ще се назначава от народното събрание, защото парламентът може да оказва контрол. „В парламента има и опозиция и тя може да контролира подобни органи чисто законодателно, за да не се стига до превишаване на правомощия“, отбеляза той. „Сегашният президент, с цялото ми уважение към него, той вече една година не може да назначи директор на пресцентъра си. Нека първо да назначи директор на пресцентъра си и тогава ще му дадем и антикорупционния орган да назначи евентуално след промяна в Конституцията“, каза още той.\r\nЛидерът на БСП Корнелия Нинова заяви, че законът не е за противодействие, а за защита на корупцията. Според нея се имитира действие за борба с корупцията, защото в закона тя е административно нарушение, а не престъпление. „Законотворческата дейност днес е пълна имитация за борба с корупцията, защото управляващото мнозинство, независимо от коя партия, ще избира хората, които ще го контролират и ще ги освобождава по начин, който намери за добре“, посочи лидерът на БСП. Колегата ѝ от БСП Крум Зарков заяви, че антикорупционният закон е лъжлив и в никакъв случай няма да допринесе за борба с корупцията. \r\nДебатите по Антикорупционния закон ще продължат и по време на утрешното пленарно заседание.", "date": "2017.12.14", "title": "Парламентът създаде Комисия за противодействие на корупцията и отнемане на незаконно имущество (ОБЗОР)"}
{"url": "http://www.focus-news.net/news/2017/12/14/2467428/ministar-nikolay-nankov-otlichi-tsarkvata-sv-sv-kiril-i-metodiy-v-lovech-s-priza-sgrada-na-godinata.html", "text": "Министърът на регионалното развитие и благоустройството Николай Нанков връчи на Ловчанския митрополит Гавриил специалния приз „Сграда на годината 2017 г.“ за изграждането на православния катедрален храм „Св. Св. Кирил и Методий“ в гр. Ловеч на церемонията по време на която бяха отличени победителите в националния конкурс. Това съобщиха от пресцентъра на Министерство на регионалното развитие и благоустройство. „Църквата е първият новопостроен катедрален храм от почти 100 години насам и спомага изключително силно за духовно развитие на Ловчанска епархия“, подчерта министър Нанков. Той оцени високо работата на митрополит Гавриил и изказа своето уважение за силата, смелостта и куража на духовния водач. Министър Нанков напомни, че храмът е изграждан 12 години. Той изказа своята благодарност на всички спонсори, държавата и обикновените граждани, откъснали от залъка си, за да осъществят тази мечта на ловчанлии и българите християни в страната. “Поклон пред това, което направихте за Ловеч“, каза още Николай Нанков. По време на церемонията бе обявена и дарителска инициатива за довършване на изографисването на църквата. \r\nМинистър Нанков отбеляза, че Националният конкурс „Сграда на годината“се е превърнал в етикет за строителния сектор и инвестиционния процес. „Той е еталон на прогреса, качеството, на това, което всички ние с експертизата и професионализма, с които разполагаме, даваме за нашата страна и българските граждани. Заедно с общи усилия трябва да подобряваме регулационната и инвестиционната среда, за да направим България едно достойно място на Европейската и световната сцена“, подчерта Николай Нанков. Той добави, че българските архитекти, инженери и строители не отстъпват на колегите си от европейско и световно ниво. \r\nЗаместник-министърът на регионалното развитие и благоустройството Деница Николова, която е и председател на журито от 32-ма души, определило сградите победители в конкурса, връчи наградите в категория „Производствени, логистични и търговски сгради”. Отличие получиха Логистичен център „Кабиле“ и Производствена сграда за електронни компоненти „Осрам“. \r\nВ словото си зам.-министърът отбеляза, че един от акцентите в работата на Министерството на регионалното развитие и благоустройството догодина ще бъде стимулирането на инвестиционния процес чрез публично-частно партньорство. „Надявам се догодина по това време да имаме нова категория, която да награждаваме - общественозначима сграда, изградена с публично-частно партньорство“, заяви тя.", "date": "2017.12.14", "title": "Министър Николай Нанков отличи църквата „Св. Св. Кирил и Методий“ в Ловеч с приза „Сграда на годината“"}
{"url": "http://www.focus-news.net/news/2017/12/14/2467429/afp-spetsialniyat-predstavitel-na-oon-za-siriya-obvini-pravitelstvenata-delegatsiya-v-lipsa-na-interes.html", "text": "Специалният представител на ООН за Сирия Стефан де Мистура, обвини правителствената делегация в липса на интерес в преговорите, предава AFP.\r\nЧетвъртък бе заключителният ден от осмия кръг на преговорите за бъдещето на Сирия, провеждани в Женева под егидата на ООН, като Мистура заяви след края на заседанията, че това е „пропусната златна възможност“. Специалният представител на ООН отбеляза още, че представителите на режима са отказали да обсъждат каквото и да е друго освен войната срещу тероризма. \r\nПред репортери в швейцарския град Мистура добави още, че „преговорите не са се състояли“ на практика.\r\nПо-рано Башар Джафари, лидер на правителствената делегация, заяви, че докато опозиционерите не се откажат от искането за смята на президента Башар Асад, няма да има преговори. : Цанко Цолов", "date": "2017.12.14", "title": "AFP: Специалният представител на ООН за Сирия обвини правителствената делегация в липса на интерес"}
{"url": "http://www.focus-news.net/news/2017/12/14/2467430/d-r-mimi-vitkova-moratoriumat-za-lekarstvata-e-dimna-zavesa-zad-koyato-se-kriyat-ogromnite-problemi-v-zdraveopazvaneto.html", "text": "Мораториумът за лекарствата е „димна завеса“, зад която се крият огромните проблеми в здравеопазването. Това каза в предаването „Това е България“ на Радио „Фокус“ д-р Мими Виткова, министър на здравеопазването в периода 1995-1997 г., председател на Асоциацията на лицензираните дружества за доброволно здравно осигуряване. „Това за мен е въпрос на политическо безхаберие, съжалявам за тежката дума, която използвам. Нито една политическа партия не желае да погледне реално проблемите в здравеопазването. Използват, за съжаление, като лозунги проблемите в системата преди избори и после забравяме за тях“, посочи д-р Виткова. Тя добави, че решенията не са лесни, но е наложително да се търсят. „Ситуацията вече става нетърпима. Докладът на ЕК, който излезе наскоро, говори за такива очевадни неща, които ние като българи трябва да се срамуваме, че не ги виждаме. Може ли в доклада да ни посочват, че цели региони в страната са лишени от достъп до медицинска помощ, защото хората нямат пари за транспорт до лекаря или няма транспорт въобще. И вижте какво се случва – общинските болници сме ги отписали, ама там също живеят хора и се лекуват хора. Проблемите са на ниво областни болници и най-големият проблем е, че там няма лекари. Поради липсата на лекари те не могат да вземат определени клинични пътеки, поради което доходите на болницата намалят и дейността е блокирана. Ние се докарахме до такова ниво, че да имаме болници в 3-4 големи града, къде го има това по света“, коментира д-р Мими Виткова. Според нея за проблемите в здравеопазването са нужни политически решения. Тя уточни, че „изтичането“ на лекари от България вече създава сериозен дефицит на кадри.", "date": "2017.12.14", "title": "Д-р Мими Виткова: Мораториумът за лекарствата е „димна завеса“, зад която се крият огромните проблеми в здравеопазването"}
{"url": "http://www.focus-news.net/news/2017/12/14/2467431/hurriyet-turski-amerikanski-i-irakski-generali-obsadiha-regionalnata-sigurnost-na-tristranna-sreshta.html", "text": "Генерали от най-висок ранг от Турция, САЩ и Ирак проведоха тристранна среща в четвъртък, 14 декември, в Анкара, на която са обсъдили въпроси от регионалната сигурност и продължаващите боеве срещу джихадистки и сепаратистки организации, пише всекидневникът Hurriyet, като се позовава на официална информация от турските въоръжени сили. \r\nАмериканските висши командири Джоузеф Вотел и Къртис Скапароти, иракският началник-щаб Осман Ганими и неговият турски колега Хулуси Акар са били участващите в срещата. \r\nСпоред разпространеното официално съобщение, на тристранните разговори, генералите са обсъдили общи проблеми по отбраната, най-вече ситуацията в Сирия и Ирак, както и възможните начини за борба с тероризма. Повече подробности не са представени.: Цанко Цолов", "date": "2017.12.14", "title": "Hurriyet: Турски, американски и иракски генерали обсъдиха регионалната сигурност на тристранна среща"}
{"url": "http://www.focus-news.net/news/2017/12/14/2467119/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Членовете на американската Републиканска партия в Конгреса и Сената постигнаха „принципно споразумение“ относно проектозакона за данъчна реформа, пише New York Times. Двете групи са се съгласили да предложат намаление на корпоративния данък от 35% на 21%, като целта на републиканците е да представят финалната версия на приетия закон на бюрото на президента Доналд Тръмп до Коледа, отбелязва още изданието, като се позовава на изказване, направено от сенатора Джон Корнин, един от главните хора, работещи по проекта. Корнин също така изрази увереността си, че следващата седмица проектът ще бъде приет. \r\nМаксималният размер на индивидуалния подоходен данък ще слезе до 37% от 39,6%, като на физическите лица ще бъдат предоставени възможности да приспаднат максимум до 10 хил. долара от данъци върху доходи или недвижимо имущество. \r\nМеждувременно американският президент Доналд Тръмп изрази удовлетворението си относно постигнатото споразумение, като отбеляза, че „ние сме много близо до гласуването“. „Това е най-голямото нещо, по което сме работили“, добави още Тръмп. \r\nДанъчната реформа с цел облекчаване на бизнеса бе една от главните опорни точки от предизборната кампания на Тръмп.  \r\n*** Президентът на Южна Корея Мун Дже-ин призова за по-близки икономически и политически  връзки с Пекин, пише Korea Herald. Държавният глава започна в сряда първия ден от посещението си в Китай, което ще продължи до края на седмицата. \r\nМун Дже-ин отбеляза добрите отношения в сферата на икономиката, които двете държави имат, като призова за понататъшното им развитие.\r\n„През последните 25 години, Китай отчете брилянтен икономически ръст, като Южна Корея и Китай се превърнаха в сигурни икономически партньори“, заяви президентът, като отбеляза още, че за по-добрите финансови връзки, трябва да бъдат изпълнени някои условия, сред които и подписване на споразумение за свободна търговия между Южна Корея и Китай. \r\nДържавният глава подчерта, че въпреки добрите финансови взаимоотношения, политически връзки са останали на заден план, като това трябва бъде коригирано, за може двустранните отношения да \"стоят стабилни пред всякакви външнополитически заплахи\". \r\nПрезидентът е придружаван от над 200 представители на южнокорейския бизнес, което говори, че икономиката ще бъде водещата тема на дневния ред по време на четиридневната визита, отбелязва изданието. Очаква се обаче Мун Дже-ин да повдигне и темата за севернокорейската ядрена заплаха, особено след като страната направи успешен опит на междуконтинентална балистична ракета в началото на декември.\r\nВ четвъртък ще се проведе среща между президента на Южна Корея и неговия китайски колега Си Дзинпин, в петък Мун Дже-ин ще проведе разговори с председателя на китайското политбюро и премиера на страната, докато в събота президентът е на посещение в град Чонкин, където се е намирало временното корейско правителство по време на Втората световна война, когато Корейският полуостров е под властта на Япония.\r\n*** Турският президент Реджеп Тайип Ердоган се срещна при затворени врати със своя иранския колега Хасан Роухани, след края на срещата на Организацията за ислямско сътрудничество, която се проведе в сряда в Истанбул, пише Daily Sabah. \r\nПо време на двустранните разговори, продължили около 45 минути, двамата най-вероятно са обсъдили решението на американският президент да признае Ерусалим за столица на Израел.\r\n*** Зашеметени републиканци започнаха да се обвиняват един друг след като кандидатът на партията Рой Муур не успя да спечели сенатското място в щата Алабама, коментира вестник Washington Post. \r\nМуур загуби от представителя на Демократическата партия Дъг Джоунс, като роля за това най-вероятно са изиграли скорошните обвинения в сексуално насилие, отправени срещу републиканския кандидат, отбелязва изданието. \r\nДействията на членове от неговата партия обаче показват дълбоките различия сред републиканците, които се засипаха с обвинения, въпреки че до последния момент Муур изоставаше с около 20 хил. гласа според повечето проучвания. \r\nРепубликанската партия се раздели на два лагера. Едните подкрепят лидера на сенатското мнозинство Мич МакКонъл, който се дистанцира от Муур, докато други застанаха зад Стивън Банън, който се показа като виден поддръжник на загубилия. \r\nУчастие в спора взе и президентът Доналд Тръмп, който подкрепи позицията на бившия си съветник Банън. „Казах че Рой Муур няма да успее да спечели. Бях прав“, бяха думите на държавния глава, публикувани в една от социалните мрежи. \r\nЧуха се и призива за оставка едновременно и на Банън и на МакКонъл, отправени от съответните противоположни лагери.\r\n***", "date": "2017.12.14", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2017/12/14/2467120/predstoyashti-sabitiya-v-stranata-za-14-dekemvri-agentsiya-fokus.html", "text": "***\r\nОт 10.00 часа в МВР, вътрешният министър Валентин Радев ще се срещне с европейският комисар, отговарящ за Съюза за сигурност Джулиан Кинг.\r\n*** \r\nОт 19.00 часа Sofia event center, (Парадайз Център) министърът на регионалното развитие и благоустройството Николай Нанков и заместник-министър Деница Николова ще участват в церемонията по връчването на годишните награди за постижения в областта на инвестиционните проекти, строителството и архитектурата в България – „Сграда на годината 2017”.\r\n***\r\nОт 09.00 часа ще се проведе заседание на Народното събрание. \r\n***\r\nПредседателят на Скупщината на Република Черна гора Иван Брайович ще бъде на официално посещение в България. В 10.30 часа председателят на Народното събрание Цвета Караянчева ще посрещне госта на официалния вход на парламента.  В 10.35 часа ще започне срещата на Цвета Караянчева и Иван Брайович. Двамата ще дадат изявление за медиите в 11.20 часа. В 11.40 часа ще бъдат поднесени венци пред Паметника на Незнайния воин. \r\n***\r\nОт 09.30 часа ще се състои заседание на Пленума на Висшия съдебен съвет.\r\n***\r\nОт 09.00 часа в зала „Сердика“ в „София Хотел Балкан“ ще се състои дискусия на тема „Първи ефекти от въвеждането на новия входно-изходен тарифен модел и на балансиращия пазар на природен газ\".\r\n***\r\nОт 09.30 часа 15 състав на СГС ще гледа делото срещу Любомир Д. (чл. 115-118 НК).\r\n***\r\nОт 09.30 часа II състав на Специализирания наказателен съд ще се гледа делото срещу Стоян Б. за организиране и ръководене на организирана престъпна група. \r\n***\r\nОт 10.00 часа в хотел „Витоша“ по проект „Изграждане и внедряване на система за дистанционно електронно гласуване“ ще се проведат симулации на дистанционно електронно гласуване в изпълнение на договор, сключен между Държавна агенция „Електронно управление“ (ДАЕУ) и „Ню Ай“ АД.\r\n***\r\nОт 10.30 часа в Музея на съобщенията главният изпълнителен директор на „Български пощи“ ЕАД Деян Дънешки ще валидира  издание на тема:  „100 години от полета на Ямболския цепелин (L59) – най-дългият полет без прекъсване във военната история” .\r\n***\r\nОт 10.30 часа в зала П034 на УНСС ще гостуват лектори от благотворителна инициатива „Бъдители. На тема „Спедиция, логистика и висока ефективност“ пред студентите ще говорят Биляна Панталеева – бизнес обучител и основател на „Бъдители“, Явор Панталеев – търговски директор на компания за спедиция, транспорт и логистика, и Стоян Стоянов – собственик на компания за спедициия, транспорт и логистика.\r\n***\r\nОт 11.00 часа ХVII състав на Специализирания наказателен съд ще се гледа делото срещу Ангел П., Анатоли А., Цветомир Ц. и др. за организиране и ръководене на организирана престъпна група.\r\n***\r\nОт 11.00 часа Х състав на Специализирания наказателен съд ще гледа делото срещу Владимир Н. за организиране и ръководене на организирана престъпна група. \r\n***\r\nОт 11.00 часа в залата на Направление архитектура и градоустройство на ул. „Сердика“ 5, ще бъде представена работата по три интегрирани проекта  за визуална комуникация и ориентация за посетителите и жителите на столицата – СОФИЯ ОБЩУВА.\r\n***\r\nОт 11.00 часа в Националния пресцентър на БТА Институтът за развитие на публичната среда /ИРПС/ ще даде пресконференция на тема „Проблеми и препоръки за партийното финансиране в България. Представяне на резултати от проучването „Партийното финансиране в България““.\r\n***\r\nОт 11.30 часа в зала „Изток“ на Народното събрание, Комисията по вътрешна сигурност и обществен ред и Комисията по европейските въпроси и контрол на европейските фондове ще се срещнат с европейския комисар за Съюза на сигурност Джулиан Кинг.\r\n***\r\nОт 12.00 часа в Националния пресклуб на БТА ще се състои пресконференция на тема „23 Фестивал на българското документално и анимационно кино „Златен ритон\".\r\n***\r\nВ 12.00 часа, в залата на 7 етаж в МОН ще бъде представено  новото издание на Рейтинговата система на висшите училища в България за 2017 г.\r\n***\r\nОт 13.30 часа в зала „Пресцентър“ на Министерство на труда и социалната политика ще се състои кръгла маса на тема „Децата в дигиталния свят: как да предотвратим и да се справим със сексуалното онлайн насилие над деца“.\r\n***\r\nОт 13.00 часа в Националния пресклуб на БТА ще се състои пресконференция на тема „Нов етап по дългия път на Закона за защита на българския фолклор и Националната кампания „Да запалим и съхраним огъня български!“.\r\n***\r\nОт 14.00 часа в Националния пресклуб на БТА, Център за анализи и маркетинг ще даде пресконференция на тема „Политически нагласи в края на 2017 г. - представяне на резултати от Национално представително изследване“.\r\n***\r\nОт 16.20 часа в НБУ (корпус 2 – зала 304) ще бъде проведе заключителен семинар на тема „SARCHUS-AIR - Локализиране и експериментална реконструкция на древни пътища и хабитати“.\r\n***\r\nОт 16.30 часа в Мраморно фоайе I етаж на Столична библиотека официално ще бъдат обявени победителите в ХIII национален Коледен литературен конкурс за есе, организиран от Столична библиотека и Народно читалище „Св. София, 1997“ – „Глобалното затопляне vs Дядо Коледа“.\r\n***\r\nОт 18.00 часа в зала „Яворов“ възпитаниците от Център за личностно и творческо развитие на децата на Благоевград ще представят празничен концерт.\r\n*** \r\nОт 16.30 до 18.00 часа в централата на ПП ГЕРБ, общинският съветник арх. Димитър Георгиев ще има приемен ден за граждани.\r\n*** \r\nОт 09.00 часа в Swiss Belhotel  „Димят“ ще се състои международна конференция, посветена на борбата със свлачищата и управлението на крайбрежните зони.\r\n*** \r\nОт 10.00 часа в Аулата на МБАЛ – Варна към ВМА ще бъдат открити „Дни на Науката 2017”.\r\n***\r\nОт 18.00 часа с празничен концерт в зала 1 на Фестивалния и конгресен център, Национално училище по изкуствата „Добри Христов“ – Варна ще посрещне своя празник - 73 години от основаването на училището и 142 г. от рождението на Добри Христов - изтъкнат общественик, композитор, диригент, теоретик в областта на музиката.\r\n*** \r\nОт 11.00 часа в кабинета на кмета в Община Велико Търново ще гостуват коледари от детска градина „Слънце“. \r\n*** \r\nОт 12.00 часа в зала 304 на Синдикалния дом ще се проведе заседание на ТКС на Федерация на синдикатите в здравеопазването с участието на зам.-председателя на федерацията д-р Пламен Радославов. Той ще изнесе информация от провелия се Национален съвет за тристранно сътрудничество (НСТС) в Министерския съвет (МС) относно състоянието на системата на здравеопазването в страната /финансово състояние на болници, размер на РЗ, недостиг на човешки ресурси и пр./. \r\n*** \r\nОт  15.00 часа библиотека на НЧ „Надежда 1869“ ще се проведе Коледна работилничка  за децата, участвали в лятната инициатива „В помощ на библиотекаря” . \r\n*** \r\nОт 18.00 часа в театралния салон на НЧ „Надежда 1869“ ще се проведе Коледен концерт „Надежда и приятели” . \r\n*** \r\nОт 10.00 часа в ДГ „Арабела“, кметът на Община Видин Огнян Ценков ще се включи в Националната седмица на четенето и ще прочете приказка на възпитаниците на заведението. \r\n***\r\nОт 10.15 часа в Регионалния пресклуб на БТА пресконференция ще дадат представителите на Инициативния комитет за реализиране на проектно предложение „Перлата на Балканите”. \r\n***\r\nОт 19.00 часа в малка зала на ХГ „Иван Фунев“ ще бъде представена коледна изложба на Малки художници.\r\n***  \r\nОт 18.00 часа в Зала 1 на Общината ще се проведе Коледен концерт на Балетна школа „Грация“.\r\n***\r\nОт 13.00 часа в Регионална библиотека „Дора Габе“ ще се състои приказна коледна разходка – четене на коледни приказки с деца.\r\n***\r\nОт 18.00 часа в Младежки център-Добрич ще се състои концерт „Коледни звездички“ на Клуб „Пиано“.\r\n***\r\nОт 18.00 часа в база на хор „Добруджански звуци“ ще се състои концерт „Трите стълба на музиката“ на деца от Музикална къща „Катлин“ и приятели.\r\n***\r\nВ 14.00 часа в Заседателна зала на Общински съвет ще се състои първата пресконференция на Община Дупница по проект „Интегриран градски транспорт на град Дупница\", който се осъществява с финансовата подкрепа на Оперативна програма „Региони в растеж” 2014-2020 г., съфинансирана от Европейския съюз, чрез Европейския фонд за регионално развитие.\r\n***\r\nОт 11.00 часа в сградата на кметство в село Ливада доброволци и щатни служители от БЧК - Бургас ще се срещнат с 24 от пострадалите семейства, които ще получат пакети с хранителни продукти и по една електрическа печка.\r\n***\r\nОт 11.00  часа в Заседателната зала на Община Перник ще бъде представена италианска софтуерна програма за управление на отпадъци.\r\n***\r\nОт 16.00 часа в Дом на културата „Борис Христов“ ще се проведе церемония по връчването на удостоверения за успешно завършени програми „Училище в облака“.\r\n***\r\nОт 11.30 часа в паричен салон на Централна поща – Кърджали ще се проведе коледно – новогодишно тържество, на което ще присъстват служители, граждани  и ученици от 3-ти „В“ клас на  СОУ „Отец Паисий“ в града.\r\n***\r\nОт 17.30 часа в Художествена галерия „Владимир Димитров – Майстора” ще бъде открита изложба „Убежни точки” на художници учители, съвместно с Регионално управление на образованието – Кюстендил.\r\n***\r\nОт 10.30 часа в Голямата заседателна зала на Общината ще се състои официална церемония по награждаване на \"Най-активните училища\" в Пловдив.\r\n***\r\nОт 12.00 часа в Дом на Културата „Борис Христов“ кметът инж. Иван Тотев ще връчи отличията на Община Пловдив на 14 компании за техния значим принос в развитието на бизнеса в града и региона.  \r\n***\r\nОт 14.00 часа в конферентната зала на хотел \"Империал\" ще се състои заключителна пресконференция във връзка с приключването на проект  „Независим живот-Район „Източен ” по процедура  на директно предоставяне на безвъзмездна финансова помощ.  \r\n***\r\nОт 13.00 часа в Заседателната зала на Общинския съвет ще се проведе  информационна среща на тема „ Перспективи, възможности и предизвикателства пред работата с осъдени лица, чрез артистични дейности“.\r\n***\r\nОт 16.00 часа в Дом на културата „Борис Христов“ ще се проведе церемония по връчването на удостоверения за успешно завършени програми „Училище в облака“.\r\n***\r\nОбщинските съветници от ГЕРБ ще имат приемен ден за граждани.  Петър Попов и Ясен Михайлов: от 17.30  до 19.00 часа в офиса на  ГЕРБ в район „Западен” на ул.  „Царевец” № 9; \r\nГошо Къчков от 17.30 до 19.00 часа в офиса на  ГЕРБ в район „Северен” на бул. „Марица” №91; \r\nПенчо Малинов от 17.00  до 18.30 часа в офиса на  ГЕРБ в район „Източен” на ул. „Коста Паница” №5; Веселин Маневски, от 16 до 18:00 часа в офиса на  ГЕРБ в район „Южен” на ул. „Академик Петър Динеков” № 1А. \r\n***\r\nОт 19.30 часа в зала „Пловдив” на хотел „Марица” ще се проведе благотворителна вечер под мотото “Деца помагат на деца на загинали служители от системата на МВР в Пловдивска област”.\r\n*** \r\nОт 10.30 часа в комплекс „Овеч“ ще се проведе събитие на Лумос за представяне на доклад за резултатите от подкрепата, както и дискусия за бъдещите инициативи в подкрепа на децата и младежите в община Провадия.\r\n*** \r\nОт 10.30 часа на Камерна сцена в Читалището ще се проведе „Дядо Коледа, донеси ми красота и вълшебство“. Празник с учениците от III „а“ и III „б“ класове на СУ „Николай Катранов“. \r\n***\r\nОт 19.00 часа в ресторант „Асеновец“ ще бъдат връчени наградите на „Свети Георги Победоносец“ – Сливен. \r\n*** \r\nОт 14.00 часа в Зала № 2 на Родопски драматичен театър „Николай Хайтов“, театър Кърджали гостува с постановката „Вълшебното бисерче“.\r\n***\r\nОт 18.00 часа в РБ „Захарий Княжески“ ще се състои коледен концерт на хор при Туристическо дружество „Сърнена гора”.\r\n***\r\nОт 19.00 часа в Драматичен театър ще се играе постановката „Сватбената рокля на Бети“ от Анна Петрова. \r\n***\r\nОт 19.00 часа в Оперен театър ще се състои концерт на Общински фолклорен ансамбъл „Загоре“. \r\n***\r\nВ галерия „Форум“ ще бъде открита Коледната изложба на Дружеството на Хасковските художници. \r\n***\r\nОт 18.00 часа в зала „Дружба“ ще се проведе благотворителен баскетболен турнир в подкрепа на Дани и Криси и подпомагане изграждането на сензорна стая за децата на Хасково.\r\n*** \r\nОт 13.00 часа в общинската администрация в Чепеларе ще се проведе пресконференция по българо-гръцки проект.", "date": "2017.12.14", "title": "Предстоящи събития в страната за 14 декември (Агенция „Фокус“)"}
{"url": "http://www.focus-news.net/news/2017/12/14/2467121/hurriyet-turtsiya-shte-bade-domakin-na-tristranna-sreshta-za-regionalnata-sigurnost.html", "text": "Военни от Турция, САЩ и Ирак се събират на тристранна среща в Анкара на 14 декември, за да обсъдят въпроси за регионалната сигурност, съобщава вестник Hurriyet, като се позовава на изявление от армията. \r\nВ нея ще участват командващият Централното командване на Въоръжените сили на САЩ ген. Джоузеф Вотъл, командващият американските сили в Европа ген. Къртис Скапароти и началникът на Генералния щаб на Ирак ген. Осман Гханими. Домакин ще бъде началникът на Генералния щаб на Турция ген. Хулуси Акар. \r\nВ разпространеното по-рано от военните на Анкара изявление не се разкриват допълнителни подробности за планираното събитие, освен че военните от трите страни ще обсъдят регионалното развитие и въпросите за сигурността.\r\nСрещата ще се проведе броени дни, след като Ирак обяви победа в борбата срещу близкоизточната терористична групировка „Ислямска държава“. \r\nЕдин от акцентите на разговорите в Анкара вероятно ще бъде насочен към полагане на съвместни усилия за предотвратяване на повторна поява джихадистки движения след поражението на „Ислямска държава“. Турция ще насочи вниманието към дейността на „Работническата партия на Кюрдистан“ (ПКК). Очакват се и обсъждания по темата за американските доставки на оръжие за сирийските Народни отряди за защита (YPG), които Анкара възприема като клон на ПКК. .Тереза Герова", "date": "2017.12.14", "title": "Hurriyet: Турция ще бъде домакин на тристранна среща за регионалната сигурност"}
{"url": "http://www.focus-news.net/news/2017/12/14/2467122/faz-bundestagat-otne-imuniteta-na-dvama-deputati-ot-alternativa-za-germaniya.html", "text": "Бундестагът разчисти пътя за разследване срещу двама депутати от „Алтернатива за Германия“, съобщава националният ежедневник Die Frankfurter Allgemeine Zeitung. \r\nПарламентът на ФРГ отне имунитета на депутата от Райнланд-Пфалц Себастиан Мюнценмайер и на колегата му от Северен Рейн-Вестфалия Мартин Ренер. Решенията и за двамата членове на „Алтернатива за Германия“ бяха взети почти единодушно. Така в рамките на пленарно заседание бе одобрено изпълнение на наказателното производство срещу депутатите.\r\nКонтекстът бе неясен до късния следобед. Фракционните лидери на „Алтернатива за Германия“ коментираха вота като „напълно нормален за парламентарния процес\".\r\nМюнценмайер бе осъден на шестмесечна пробационна присъда през октомври за участие в нападение срещу футболни фенове. Решението на съда бе обжалвано от адвоката му. По отношение на разследването срещу Ренер не бе предоставена допълнителна информация. Тереза Герова", "date": "2017.12.14", "title": "FAZ: Бундестагът отне имунитета на двама депутати от „Алтернатива за Германия“"}
{"url": "http://www.focus-news.net/news/2017/12/14/2467123/cbs-news-dvama-dushi-sa-zaginali-pri-strelba-kray-universitetski-kampus-v-shtata-pensilvaniya.html", "text": "Двама души са загинали при стрелба в университетски кампус в американския щат Пенсилвания, предава телевизионният канал CBS News. \r\nПолицията поясни, че работи по версия за убийство, последвано от самоубийство. Инцидентът се е случил в следобедните часове на сряда (местно време), на около 30 мили северозападно от Питсбърг. Пояснено бе, че изстрелите са произведени в непосредствена близост до седалището на Студентския съюз. От кампуса уточниха, че в произшествието няма замесени студенти, но не коментираха дали загиналите са служители в него. \r\nКъм настоящия момент кампусът остава затворен, а на място има няколко линейки.Тереза Герова", "date": "2017.12.14", "title": "CBS News: Двама души са загинали при стрелба край университетски кампус в щата Пенсилвания"}
{"url": "http://www.focus-news.net/news/2017/12/14/2467124/euractiv-liderite-na-es-se-sabirat-za-zaklyuchitelna-sreshta-na-varha.html", "text": "Държавните и правителствени лидери на Европейския съюз се събират в Брюксел за заключителна за 2017 г. среща на върха, която ще се проведе в периода 14-15 декември.\r\nПоканите бяха изпратени от председателя на Европейския съвет Доналд Туск във вторник, 12 декември. EurActiv представя основните теми в дневния ред:Миграция: Ситуацията по миграционни маршрути е под контрол. Председателят на Европейския съвет Доналд Туск критикува задължителните квоти за преместване, докато ЕК иска да ги запази като част от дългосрочно решение. Очаква се „широка и честна\" дискусия, но след нея няма да бъдат представяни писмени заключения. Решенията ще бъдат утвърдени едва през юни 2018 г. Икономически и паричен съюз: Франция настоява за смели реформи за укрепване на еврозоната, докато Туск подкрепя по-предпазливия подход и ще поиска от лидерите да отхвърлят плановете за съвместен бюджет на еврозоната или финансов министър на ЕС. Вместо това полският политик ще настоява за укрепването на Европейския стабилизационен механизъм и трансформацията му в Европейски валутен фонд.Брекзит. Главният преговарящ на ЕС Мишел Барние ще информира лидерите за напредъка, постигнат в първата фаза на преговорите, и ще препоръча преговорите да продължат към отношенията между Великобритания и ЕС след „развода“. Ако няма изненада в последната минута, от лидерите се очаква да я одобрят.Съвместна отбрана: По-голямото значение, което се придава на общите планове на ЕС в областта на отбраната, се отразява в присъствието на генералния секретар на НАТО на срещата на високо равнище. Първите стъпки към създаване на европейски отбранителен съюз бяха предприети по-рано тази година със създаването на PESCO (Постоянно структурирано сътрудничество). Разговорите ще бъдат съсредоточи върху финансирането, възможностите за кибернетична отбрана и отстраняване на проблемите в логистиката в рамките на ЕС. Социални въпроси: След „социалната среща на върха\" в Гьотеборг и приемането на Европейския план за социални права лидерите се очаква да призоват за изпълнението на всички обещания, включително изравняване в заплащането на жените и мъжете, мобилността на работниците, взаимното признаване на дипломите.Тереза Герова", "date": "2017.12.14", "title": "EurActiv: Лидерите на ЕС се събират за заключителна среща на върха"}
{"url": "http://www.focus-news.net/news/2017/12/14/2467125/balgariya-v-svetovnite-medii-ep-podkrepi-prisaedinyavaneto-ni-kam-shengenskoto-prostranstvo-rast-na-britanskite-turisti-v-stranata-ataki-sreshtu-svobodata-na-pechata-agentsiya-fokus.html", "text": "Пет малки опозиционни дясноцентристки политически партии в България публикуваха общо становище, засягащо процедурата срещу Иво Прокопиев, бизнесмен и собственик на медии. Това съобщава EurActiv. \r\nДържавната Комисия за конфискации на незаконно придобитото имущество започна процедура за отнемане на част от собствеността на Прокопиев, като това засяга семейни имоти и дялове в компании, включително стопроцентовия дял от компанията Икономедия, чиято собственост са две от популярните медии в страната. \r\nПетте партии са Депутати са силна България (ДСБ), „Да, България“, Българския земеделски народен съюз (БЗНС), Зелените и ДЕОС. Според тях „режимът на Борисов, Цацаров и Пеевски е превърнал Държавната комисия за конфискация на незаконно придобитото имущество в инструмент за репресии срещу свободата на пресата“. \r\nСотир Цацаров е главният прокурор, а Делян Пеевски е медиен собственик, разкрива белгийската медия.\r\n***\r\nТласкани от отслабения курс на паунда, все повече от британските туристи търсят нови дестинации, като повечето от тях се насочват към България и Хърватия, отбелязва Independent. \r\nСпоред данни на една от най-големите туроператорски фирми, средностатистическият британец харчи по около хиляда паунда за почивка, но заради спадналия курс, все повече хора се насочват към дестинации с по-евтини цени. Това се случва на фона на рязкото покачване на цените за нощуване в испанските хотели, което бе отчетено през ноември. \r\nРегистрирано е и увеличение на почивките в Северна Африка, пише още британското издание.\r\n***\r\nПо-голямата част от парламентарните групи в Европейския парламент подкрепиха резолюция, призоваваща България и Румъния да бъдат приети в Шенгенското пространство, отбелязва македонската електронна медия „Плюс Инфо“.\r\nЕдинствено групите на Европейските реформатори и консерватори (ЕКР) и „Европа на свободата и пряката демокрация\" не подкрепиха настояването на ЕП България и Румъния да се присъединят към Шенген. Всички останали групи споделят позицията, че България и Румъния са изпълнили условията за присъединяване към Шенгенското пространство, и че Съветът на ЕС трябва да разреши те да се присъединят към пространството без гранични проверки. Хърватия също трябва да стане член на Шенгенската зона, когато бъде готова за това.\r\nРазискването в ЕП по въпроса бе инициирано от групата на социалистите и демократите.\r\nСъгласно думите на председателя на парламентарната група на СД Джовани Питела приемането на България и Румъния в Шенгенското пространство „е в интерес на Европа и нейната сигурност\".\r\n***", "date": "2017.12.14", "title": "България в световните медии – ЕП подкрепи присъединяването ни към Шенгенското пространство, ръст на британските туристи в страната, атаки срещу свободата на печата (Агенция „Фокус“)"}
{"url": "http://www.focus-news.net/news/2017/12/14/2467126/elektronna-sistema-shte-sledi-iznosa-na-lekarstva-obzor.html", "text": "Информационна система ще проследява движението на лекарствата в страната от влизането им на територията България, през търговците на едро и дребно, аптеките, включително и тези в болници, както им изнасяне през граница. Целта е да се контролира нерегламентирания износ на лекарства, които са били отпуснати от Националната здравна каса (НЗОК) за лечение на български граждани. Това съобщи на брифинг в Министерски съвет министърът на здравеопазването Кирил Ананиев, след като Кабинетът одобри проект на Закон за изменение и допълнение на Закона за лекарствените продукти в хуманната медицина. С него се предвижда създаването на експертен съвет към Изпълнителната агенция по лекарствата (ИАЛ), който да  разработва два списъка - единият - за тези лекарства, за чиито износ временно може да се наложи ограничение при установяване на недостиг или липса на българския пазар, а другият - за лекарствени продукти, за които в рамките на предходните три месеца търговците на едро са уведомили ИАЛ, че планират изнасяне извън страната. \r\n„ИАЛ ще може да ограничи износ на конкретно лекарство тогава, когато в рамките на един месец един търговец на едро отказва едновременно на пет аптеки снабдяването с медикамента“, обясни здравният министър, като уточни, че конкретният механизъм, ред и условия за въвеждане на това ограничение, ще се разпишат с изготвена от него наредба в следващите три месеца. Министър Ананиев поясни, че търговците на едро ще могат да изнасят лекарства, които са попаднали в списъка, тогава, когато в рамките на 5 дни са направили своето уведомление към Агенцията по лекарствата и не са получили забрана от нея. Предвиждат се по-високи санкции, при извършване на нерегламентирана търговия с лекарства, включени в ограничителния списък, като за търговците на дребно глобата е в размер от 10 000 до 20 000 лв. при първо нарушение и от 25 000 до 35 000 лв. при повторно нарушение , а при търговците на едро имуществената санкция е в размер на от 10 000 до 25 000 лв., и при повторно нарушение – отнемане на разрешението за търговия на едро със заповед на ИАЛ. За всеки, който извърши износ на лекарствени продукти в нарушение на разпоредбите за износ на лекарствени продукти от закона е предвидена глоба, съответно имуществена санкция в размер от 50 000 до 100 000 лв.\r\nСпоред здравния министър чрез новата електронна система паралелният износ на лекарства ще намалее с милиони. Очаква се тя да бъде разработена в следващите 4 месеца.\r\nВесела ПЕТРОВА", "date": "2017.12.14", "title": "Електронна система ще следи износа на лекарства (ОБЗОР)"}
{"url": "http://www.focus-news.net/news/2017/12/14/2467127/sport-real-madrid-se-klasira-za-finala-na-svetovnoto-klubno-parvenstvo.html", "text": "Европейският клубен шампион Реал (Мадрид) победи домакина Ал Джазира с 2:1 и се класира за финала на световното клубно първенство в Абу Даби. В първите минути на двубоя опасни удари отправиха Кристиано Роналдо, Лука Модрич и Карим Бензема, но стражът на Ал Джазира Али Хосами показа класа и направи няколко решаващи спасявания. В 31-та минута гол отбеляза Каземиро, но след видео повторение попадението беше отменено поради засада.\r\nВ 41-та минута Ал Джазира поведе в резултата сд гол на бразилеца Ромариньо.\r\nРеал Мадрид изравни в 53-та минута, когато Лука Модрич изведе Кристиано Роналдо и носителят на \"Златната топка\" не сгреши за 1:1. В 81-та минута влезлият като резерва Гарет Бейл се разписа от близко разстояние и прати Реал на финала.\r\nЗа Световната клубна купа Реал ще играе с Гремио, след като бразилците победиха Пачука с 1:0 в другия полуфинал.", "date": "2017.12.14", "title": "Спорт: Реал Мадрид се класира за финала на Световното клубно първенство"}
{"url": "http://www.focus-news.net/news/2017/12/14/2467128/izvestiya-peto-pokolenie-iztrebiteli-postapva-na-vaorazhenie-v-ruskite-vks.html", "text": "През май следващата година при Въздушно-космическите сили (ВКС) на Руската федерация ще постъпят на въоръжение първите два серийни свръхманеврени изтребители пето поколение Су-57, отбелязва вестник „Известия“ във водеща статия, публикувана в четвъртък, 14 декември.\r\nНовите самолети ще бъдат предадени в 929-ти Държавен център за полетни изпитания (ГЛИЦ), където ще бъде извършена подготовка на пилотите за бъдещата експлоатация на изтребителите. Съгласно оценките на експерти, Су-57 е сложна машина, така че преди да предаде самолетите на полковете, на ВКС им предстои много работа. \r\nПо данни на редакцията в Ахтубинск, Астраханска област, вече е подготвена група от шестима пилоти, които ще бъдат натоварени със задачата да проведат тестовете на новите машини и да съставят ръководство за експлоатацията им. Подготвеният от тях справочник с материали и инструкции ще бъде озаглавен „Библия на самолета“.\r\nПо-рано пилоти от 929-ти ГЛИЦ бяха включени в тестовете на Т-50, предсерийния прототип на Су-57. В частност, те проверяваха работата на оръжейните системи, радарните станции и проведоха тренировъчни пускове на авиационните средства за поразяване. .Тереза Герова", "date": "2017.12.14", "title": "„Известия“: Пето поколение изтребители постъпва на въоръжение в руските ВКС"}
{"url": "http://www.focus-news.net/news/2017/12/14/2467129/sport-bayernleverkuzen-otkloni-predlozhenieto-na-londonskiya-chelsi-za-transfer-na-leon-beyli.html", "text": "\"Байерн\"(Леверкузен) отклони предложението на лондонския \"Челси\" за продажбата на полузащитника Леон Бейли, пише Daily Mail. \r\nСпоред изданието \"Челси\" е предложил цена от 22 млн. британски лири, както и възможността да остави ямайския футболист в клуба от Леверкузен под наем до края на сезона, но \"Байерн\" от отхвърлил всички варианти.\r\nПрез настоящия сезон Бейли е играл в 12 срещи от шампионата на Германия, отбелязал е 4 гола и има 4 асистенции.", "date": "2017.12.14", "title": "Спорт: \"Байерн\"(Леверкузен) отклони предложението на лондонския \"Челси\" за трансфер на Леон Бейли"}
{"url": "http://www.focus-news.net/news/2017/12/14/2467130/rossiyskaya-gazeta-vladimir-putin-shte-dade-traditsionnata-si-godishna-preskonferentsiya.html", "text": "В четвъртък, 14 декември, държавният глава на Руската федерация Владимир Путин ще даде традиционната си годишна пресконференция, припомня вестник „Российская газета“ във водеща статия, озаглавена „Разговор до изборите“. \r\nОт редакцията отбелязват, че Путин ще отговаря на въпроси за първи път, след като обяви кандидатирането си за още един мандат на президентския пост. До този момент лидерът на Кремъл е участвал в 12 по рода си пресконференции, в рамките на които успя да отговори на около 700 въпроса. Тази година обаче за събитието са акредитирани рекорден брой руски и чуждестранни журналисти -1640. За сравнение, през 2016 г. на пресконференцията бяха допуснати по-малко от 1500. \r\nГолям интерес към събитието са проявили японците, коментират от редакцията, като същевременно не пропускат да отбележат, че за пресконференцията акредитация са получили и представителите на американските средства за масова информация. Телевизионният канал CNN изпраща дори няколко свои журналисти, които да отразят събитието. \r\nПресконференцията ще бъде излъчвана на живо от няколко руски телевизии и радиа. За отговорите на въпросите може да бъде следено и в интернет пространството. Колкото до темите – те винаги са разнообразни – от глобални като отношенията на Русия със САЩ до съвсем конкретни като състоянието на входовете в жилищата в отделните градове в страната. Ежегодно на Путин му се налага да отговаря и на лични въпроси, молби за помощ или съдействие. Очаква се обаче тази година във фокуса да попаднат предстоящите през март 2018 г. президентски избори в страната. \r\nОбикновено разговорите са дълги и откровени. Тази година обаче Путин може и да успее да отдели много време за събитието. Както по-рано говорителят на Кремъл Дмитрий Песков подчерта: „Има определен лимит, но заедно с него и определена гъвкавост“. \r\nВестникът припомня, че през 2016 г. пресконференцията продължи 3 часа и 50 минути, в рамките на които Путин отговори на 67 въпроса. Рекордът е от 2008 г. – тогава руският лидер отдели 4 часа и 40 минути, за да отговори на 106 въпроса. Най-кратката му годишна пресконференция е от 2001 г. Тя продължи час и 35 минути, а Путин отговори на едва 22 въпроса. Тереза Герова", "date": "2017.12.14", "title": "„Российская газета“: Владимир Путин ще даде традиционната си годишна пресконференция"}
{"url": "http://www.focus-news.net/news/2017/12/14/2467131/der-spiegel-premalchanite-zhertvi-na-ruskata-operatsiya-v-siriya.html", "text": "Мисията на руските военнослужещи в Сирия е представена в родината им като \"блестяща победа\". Според официалните данни в операцията, която бе стартирана в края на септември 2015 г., са убити 41 руски войници. Но броят им в действителност може да е много по-голям. Москва разгръща в Сирия служители на \"охранителната фирма на Вагнер\" - частна армия, чиито членове са воювали на предни позиции. Предполага се, че около хиляда души са изпратени от \"фирмата\", за която се твърди, че е финансирана от един от олигарсите, близки до лидера на Кремъл Владимир Путин, пише германското издание Der Spiegel.\r\nАлександър Нарашев търси думи. Свещеникът, нисък мъж с дълга кафява брада, мисли дълго време, преди да отговори. Темата на разговора с него е мъчителна. Става дума за Константин Садорошний, който воюва с бойния псевдоним \"Москал\". Младият мъж - едва 22-годишен, е дошъл при свещеника преди преди повече от година - в църква, разположена на оживен булевард в западната част на руската столица. Тогава, през месец януари, на път за дома си, Сандорошний се е изповядал. За последен път, както станало ясно по-късно. \"За мен той беше повече от познат, аз бях негов духовен баща\", разказва свещеникът. Садорошний е израснал с майка си - благочестива жена, както я описва отецът. Именно тя му съобщава новината: \"Константин е мъртъв\".\r\nНа 14 февруари 2017 г. именно Нарашев отслужва погребалната служба на младия мъж. На нея присъстват шепа хора. По-късно, в памет на Садорошний, свещеникът публикува в социалната мрежа \"Фейсбук\" песен. Тя не е избрана случайно - песента е много популярна сред \"частната охранителна фирма на Вагнер\", командвана от Дмитрий Уткин, бивш подполковник от руската армия с боен псевдоним \"Вагнер\".\r\nСадорошний, който публикува записи в интернет пространството, е един от бойците на единицата \"Вагнер\" - частна руска армия, която официално не съществува. Младият мъж е изпратен в Сирия - и не се е завърнал у дома жив. Точно както още между 100 и 200 други негови съратници. Това поне твърдят активисти от Conflict Intelligence Team (CIT), чиито оценки са базирани на публично достъпни в интернет източници и изявления на бойни другари от единицата \"Вагнер\", които са разкрили своите имена, адреси, данни за членове на семействата им. Много от тях все още отказват да говорят публично заради подпис, с който обещават поверителност в замяна на хиляди евро, изплатени като обезщетение за загубата на близките им. Всички тези млади мъже - като Садороший, не фигурират в нито една официална статистика. Официалната и неофициалната руска армия\r\nОткакто в края на септември 2015 г. Москва обяви намесата си в сирийския конфликт, руската власт и държавните медии в страната упорито се опитват да обрисуват картина на \"чиста война\" с едва неколцина паднали войници. Вероятно причините за това са основателни. Все още е твърде дълбока травмата от войната в Афганистан през 80-те години на XX век, когато руснаците видяха хиляди руски войници, които бяха върнати в родината им в ковчези. \r\nВ Сирия е и трябва да бъде различно. Министерството на отбраната в Москва досега е предоставило данни само за смъртта на 41 войници. Надеждни цифри така или иначе няма, тъй като армията ги възприема като държавна тайна. \r\nКъм днешна дата няма дори информация за това колко войници Русия е изпратила в Сирия. Данните варират между 4400-7000 души, които са изпълнявали службата си в базите в Тартус и в Латакия. В рамките на изненадващо посещение във военновъздушната база \"Хмеймим\" в сирийската провинция Латакия, руският президент Владимир Путин обяви оттеглянето на \"голяма част\" от изпратените там войници. \"Родината ви очаква, приятели. Завръщате се като победители\", бяха думите, с които лидерът на Кремъл се обърна към военнослужещите.\r\nКолко обаче от тях наистина ще се завърнат у дома си? Вестник \"Ведомости\" приведе данни за изтеглянето на между 30-50% от войниците, а РБК - за две трети от тях. Русия трябва и ще остане в Сирия. Без нея властта на Башар Асад ще се срине.\r\nПутин се представи като миротворец - все пак през март 2018 г. са президентски избори в страната. В борбата срещу противниците на Асад обаче няма място за миротворчество - руската армия бомбардира неколкократно жилищни райони в Алепо например. Стотици цивилни загинаха, а безразсъдният подход многократно бе критикуван от международната общност, дори от федералното правителство в Берлин.\r\nРуската държавна телевизия показа кадри на войници, които кацнаха в Иваново в североизточната част на Москва и в Махачкала в Дагестан. Те бяха посрещнати с медали и музика. Мисията на Сирия в Русия е чествана като голяма победа: ние сме тези, които сразиха терористичната групировка \"Ислямска държава\". Това е простичкото послание. Версията на Кремъл отразява и вестник \"Известия\", който публикува статия под заглавие \"Блестящо изпълнена мисия\", а правителственият вестник \"Российская газета\" на свой ред написа \"У дома - с победа\".В челните редици\r\nЗа жертвите от единицата \"Вагнер\" не се споменава нито дума. Но тези мъже са се борили в челните редици при сраженията в Сирия. Например в Палмира, където е трябвало да влязат първи, да установят контрол и да задържат позициите. Това са изключително рискови задачи, отбелязват активисите от CIT. \r\nЗа първи път критично настроени към Москва руски медии съобщиха за наемниците преди повече от две години. По онова време те са се сражавали в Донбас. Садорошний също е участвал в боевете в Източна Украйна. В зависимост от опита им, тези наемници получават между 1200 и 2000 евро месечно, плюс големи бонуси при успешно изпълнена задача. Преди да бъдат изпратени на фронта, те са преминавали обучение в база в Краснодар, Южна Русия,  твърдя от CIT. \r\nВ Сирия в единицата \"Вагнер\" са изпратени от 500 до 1000 войници. Те са попълвали редиците на частната армия на ротационен принцип, като са били връщани за отпуск в родината си след два или три месеца. Интернет сайтът Fontanka.ru привежда данни за около три хиляди наемни войници, които са се били в Сирия. Единицата очевидно се финансира от олигарха Евгений Пригожин, наричан \"готвача на Путин\", тъй като е собственик на едни от най-елитните ресторанти в Москва и Санкт Петербург. Според Fontanka.ru компанията \"Евро Полис\" на Пригожин е подписала договор за добива на една четвърт от нефта и газа на ключови находища в Сирия срещу задължението да ги освободи от \"Ислямска държава\" и да ги охранява. А \"мръсната работа\" вършат наемниците от \"частната охранителна фирма Вагнер\". \r\nРуското правителство отрича съществуването на частната армия и до днес. Наказателният кодекс на страната забранява използването на наемници в чужбина. Удобното извинение на Кремъл е, че ако има доброволци в Сирия, то те нямат нищо общо с Министерството на отбраната.Поръчката в Кремъл\r\nВъпреки това в интернет циркулира снимка, която показва командира на групата \"Вагнер\", Уткин, на прием в Кремъл. Кадърът е заснет на 9 декември 2016 г. , в Деня на героите на Отечеството, когато Путин награждава с медали военнослужещите. \r\nКакво точно Сандорошкий е правил в Сирия, свещеникът не пожелава да разкрие. В крайна сметка, това е \"тайната на изповедта\", припомня Нарашев. Момчето не е направило нищо незаконно, подчертава духовникът няколко пъти. Частните армии има и в други държави, например в САЩ. \"Константин се бори за страната си, за Русия, няма нищо лошо в това\", обобщава свещеникът. Тереза Герова", "date": "2017.12.14", "title": "Der Spiegel: Премълчаните жертви на руската операция в Сирия"}
{"url": "http://www.focus-news.net/news/2017/12/14/2467132/faz-lufthanza-ottegli-predlozhenieto-si-za-pridobivane-na-niki-kompaniyata-preustanovi-poletnite-operatsii.html", "text": "Настъпи краят и за „Ники“ – австрийската авикомпания, дъщерна на фалиралата „Еър Берлин“. Германският авиопревозвач „Луфтханза“ оттегли предложението си за придобиването й, след което „Ники“ незабавно преустанови полетните операции, съобщава националният ежедневник Die Frankfurter Allgemeine Zeitung.\r\nПо-рано дружеството подаде заявление за банкрут. Както „Ники“, така и „Еър Берлин\" обвиниха Европейската комисия за колапса на австрийската авиокомпания. На свой ред от „Луфтханза“ обясниха отказа си от сделката с решението на Брюксел да не разреши финализирането й. Тереза Герова", "date": "2017.12.14", "title": "FAZ: „Луфтханза“ оттегли предложението си за придобиване на „Ники“, компанията преустанови полетните операции"}
{"url": "http://www.focus-news.net/news/2017/12/14/2467133/hilyadi-rabotnitsi-shte-poluchat-neizplatenite-si-zaplati-obzor.html", "text": "Хиляди служители, останали без заплати поради фалит на фирмата, за която са работили, вече ще могат да си ги получат. Това стана възможно след като депутатите гласуваха промени в Кодекса на труда, целящи допълнителна защита на правата на служителите, когато не им се изплащат заплатите. Текстът беше подкрепен с 95 гласа „за“, 1 „против“ и 0 „въздържали се“. Според приетия текст гарантираните вземания на работниците и служителите са в размер на последните шест начислени, но неизплатени месечни трудови възнаграждения и парични обезщетения през последните 36 календарни месеца, предхождащи месеца, в който е вписано решението. С промените се прекратява практиката прехвърляне на фирма на „клошар“, а работодателите, които дължат възнаграждения на работниците си, няма да могат да участват в обществени поръчки. След приемането на текста на пресконференция в парламента омбудсманът Мая Манолова обяви, че всички работници, които през последните три години не са си получили заплатите, вече ще могат да ги получат от Фонда за гарантиране на вземания на работници от фалиращи предприятия. По думите ѝ до тези промени се е стигнало заради усилената работа на народните представители. „Това е законопроектът, по който и аз като омбудсман съм положила най-много усилия. Не беше лесно. Минахме през всичко – през дълги заседания, разговори, обещания през сълзи, заплахи, молби, но в крайна сметка се обединихме около тези текстове, които депутатите приеха и които ще направят коледните и следващите празници за хората с неплатени заплати малко по-добри“, добави тя. Според омбудсмана те няма да могат веднага да си получат парите, но този процес ще се развие в рамките на следващата година и нито един лев, който е дължим на работник, няма да бъде загубен. \r\nМеждувременно стана ясно, че около 10 000 работници и служители са получили забавени възнаграждения и обезщетения в размер на 18.1 млн. лв. след намесата на Изпълнителната агенция „Главна инспекция по труда“ само от началото на 2017 г. до момента. Установените през годината забавени възнаграждения са за обща сума 27 млн. лв. От ИА „Главна инспекция по труда“ уточниха още, че от началото на кризата, когато беше установен проблемът със забавянето на изплащането на възнагражденията, до момента десетки хиляди работници и служители са получили забавени плащания от работодателите си за над 300 млн. лв., благодарение на предприетите мерки за повишаване ефективността на контролната дейност.", "date": "2017.12.14", "title": "Хиляди работници ще получат неизплатените си заплати (ОБЗОР)"}
{"url": "http://www.focus-news.net/news/2017/12/14/2467134/sport-rezultati-ot-bundesligata.html", "text": "Изиграха се пет мача от Бундеслигата, с които приключи 16-ия кръг на първенството. Байерн Мюнхен победи Кьолн с 1:0 и увеличи аванса си с 9 точки като лидер пред Шалке. Голът отбеляза Роберт Левандовски в 60-ата минута.\r\nРезултати от останалите двубои:\r\nБайер Леверкузен – Вердер 1:0\r\nШалке – Аугсбург 3:2\r\nХерта – Хановер 3:1\r\nХофенхайм – Щутгарт 1:0", "date": "2017.12.14", "title": "Спорт: Резултати от Бундеслигата"}
{"url": "http://www.focus-news.net/news/2017/12/14/2467135/moskovskiy-komsomolets-aleksey-navalni-predstavi-programa-za-reformi-v-ruskata-ikonomika-chrez-antikoruptsionna-revolyutsiya.html", "text": "В четвъртък, 14 декември, вестник „Московский комсомолец“ публикува като водеща статия, посветена на представената от опозиционния лидер Алексей Навални програма за реформи в руската икономика.\r\nОт редакцията обобщават: за Навални борбата с корупцията и инвестициите в човешкия капитал са приоритетни задачи. За решаването на първата критикът на Кремъл призовава за „антикорупционна революция“, която се изразява в засилването на свободата и съкращаването на присъствието на държавата в множество сфери и области.\r\nНавални предлага създаването на независима Агенция за борба с корупцията, която да бъде извън правоохранителните структури, затягането на наказателните мерки за престъпления, свързани с корупция, и засилване на надзора за лобистката дейност.\r\nУвеличаването на човешкия капитал ще бъде гарантирано с увеличение на минималната работна заплата на 25 хил. рубли (малко над 700 лева), отпускането на повече средства за образование и здравеопазване, а също и провеждането на реформа в пенсионната система. Навални предлага и създаването на „Фонд за бъдещите поколения“ за сметка на доходите от износа на природни ресурси. Тереза Герова", "date": "2017.12.14", "title": "„Московский комсомолец“: Алексей Навални представи програма за реформи в руската икономика чрез „антикорупционна революция“"}
{"url": "http://www.focus-news.net/news/2017/12/14/2467136/kommersant-evropa-transportira-gazovi-avarii.html", "text": "Последиците от аварията в газовия хъб в австрийския Баумгартен, които припомниха на европейците за газовата криза от 2009 г., бяха преодолени в рамките на едно денонощие. Доставките на руски газ бе възобновен на нива, близки до тези преди произшествието, тъй като оборудването видимо не бе повредено. Но цените на европейския газов пазар не падат надолу заради проблем с доставките от Норвегия, пише водещото руско издание „Коммерсант“.\r\nОще в нощта срещу сряда австрийският оператор Gas Connect Austria отново въведе в експлоатация транзитните газопроводи, които свързват газовия хъб в Баумгартен с Германия, Унгария и Италия. Бе съобщено, че заявките на клиентите са изпълнявани в пълен обем. Но всъщност те бяха на значително по-ниски нива от обичайните. \r\nТака например в деня след аварията в Баумгартен на Словакия, която на 13 декември е подала заявка за 100,5 млн. куб. м, са доставени 87 млн. куб. м. Доставките от Австрия за Италия са паднали от 4,7 млн. куб. м до 3,6 млн. куб.м. \r\nИзточници на изданието твърдят, че произшествието е засегнало две компресорни станции в газовия хъб. Поради тази причина в сряда доставките за вътрешните мрежи така и не е било възобновено и е била издадена заповед за забрана на използване на ресурсите в подземните хранилища за транспортиране на газ извън пределите на Източна Австрия. Междувременно операторът Austrian Gas Grid Management AG (AGGM) обяви, че възобновяването на търговете за балансиране ще се състои на 15 декември, т.е. очевидно е, че е в ход възстановяване на системата. В Gas Connect Austria и Austrian OMV  обаче са отказали коментар по темата за „Коммерсант“.\r\nА в същото време цените на газа в Европа, едва възстановили се след шока от Баумгартен, отново се повишиха заради проблем с  доставките от Норвегия за Великобритания. Проблемът този път бе свързан с неизправност в системата захранване, отбелязват от редакцията.Тереза Герова", "date": "2017.12.14", "title": "„Коммерсант“: Европа транспортира газови аварии"}
{"url": "http://www.focus-news.net/news/2017/12/14/2467137/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "В четвъртък, 14 декември, вестник „Московский комсомолец“ публикува като водеща статия, посветена на представената от опозиционния лидер Алексей Навални програма за реформи в руската икономика.\r\nОт редакцията обобщават: за Навални борбата с корупцията и инвестициите в човешкия капитал са приоритетни задачи. За решаването на първата критикът на Кремъл призовава за „антикорупционна революция“, която се изразява в засилването на свободата и съкращаването на присъствието на държавата в множество сфери и области.\r\nНавални предлага създаването на независима Агенция за борба с корупцията, която да бъде извън правоохранителните структури, затягането на наказателните мерки за престъпления, свързани с корупция, и засилване на надзора за лобистката дейност.\r\nУвеличаването на човешкия капитал ще бъде гарантирано с увеличение на минималната работна заплата на 25 хил. рубли (малко над 700 лева), отпускането на повече средства за образование и здравеопазване, а също и провеждането на реформа в пенсионната система. Навални предлага и създаването на „Фонд за бъдещите поколения“ за сметка на доходите от износа на природни ресурси.\r\n*** През май следващата година при Въздушно-космическите сили (ВКС) на Руската федерация ще постъпят на въоръжение първите два серийни свръхманеврени изтребители пето поколение Су-57, отбелязва вестник „Известия“ във водеща статия, публикувана в четвъртък, 14 декември.\r\nНовите самолети ще бъдат предадени в 929-ти Държавен център за полетни изпитания (ГЛИЦ), където ще бъде извършена подготовка на пилотите за бъдещата експлоатация на изтребителите. Съгласно оценките на експерти, Су-57 е сложна машина, така че преди да предаде самолетите на полковете, на ВКС им предстои много работа. \r\nПо данни на редакцията в Ахтубинск, Астраханска област, вече е подготвена група от шестима пилоти, които ще бъдат натоварени със задачата да проведат тестовете на новите машини и да съставят ръководство за експлоатацията им. Подготвеният от тях справочник с материали и инструкции ще бъде озаглавен „Библия на самолета“.\r\nПо-рано пилоти от 929-ти ГЛИЦ бяха включени в тестовете на Т-50, предсерийния прототип на Су-57. В частност, те проверяваха работата на оръжейните системи, радарните станции и проведоха тренировъчни пускове на авиационните средства за поразяване.\r\n*** В четвъртък, 14 декември, държавният глава на Руската федерация Владимир Путин ще даде традиционната си годишна пресконференция, припомня вестник „Российская газета“ във водеща статия, озаглавена „Разговор до изборите“. \r\nОт редакцията отбелязват, че Путин ще отговаря на въпроси за първи път, след като обяви кандидатирането си за още един мандат на президентския пост. До този момент лидерът на Кремъл е участвал в 12 по рода си пресконференции, в рамките на които успя да отговори на около 700 въпроса. Тази година обаче за събитието са акредитирани рекорден брой руски и чуждестранни журналисти -1640. За сравнение, през 2016 г. на пресконференцията бяха допуснати по-малко от 1500. \r\nГолям интерес към събитието са проявили японците, коментират от редакцията, като същевременно не пропускат да отбележат, че за пресконференцията акредитация са получили и представителите на американските средства за масова информация. Телевизионният канал CNN изпраща дори няколко свои журналисти, които да отразят събитието. \r\nПресконференцията ще бъде излъчвана на живо от няколко руски телевизии и радиа. За отговорите на въпросите може да бъде следено и в интернет пространството. Колкото до темите – те винаги са разнообразни – от глобални като отношенията на Русия със САЩ до съвсем конкретни като състоянието на входовете в жилищата в отделните градове в страната. Ежегодно на Путин му се налага да отговаря и на лични въпроси, молби за помощ или съдействие. Очаква се обаче тази година във фокуса да попаднат предстоящите през март 2018 г. президентски избори в страната. \r\nОбикновено разговорите са дълги и откровени. Тази година обаче Путин може и да успее да отдели много време за събитието. Както по-рано говорителят на Кремъл Дмитрий Песков подчерта: „Има определен лимит, но заедно с него и определена гъвкавост“. \r\nВестникът припомня, че през 2016 г. пресконференцията продължи 3 часа и 50 минути, в рамките на които Путин отговори на 67 въпроса. Рекордът е от 2008 г. – тогава руският лидер отдели 4 часа и 40 минути, за да отговори на 106 въпроса. Най-кратката му годишна пресконференция е от 2001 г. Тя продължи час и 35 минути, а Путин отговори на едва 22 въпроса.\r\n*** Последиците от аварията в газовия хъб в австрийския Баумгартен, които припомниха на европейците за газовата криза от 2009 г., бяха преодолени в рамките на едно денонощие. Доставките на руски газ бе възобновен на нива, близки до тези преди произшествието, тъй като оборудването видимо не бе повредено. Но цените на европейския газов пазар не падат надолу заради проблем с доставките от Норвегия, пише водещото руско издание „Коммерсант“.\r\nОще в нощта срещу сряда австрийският оператор Gas Connect Austria отново въведе в експлоатация транзитните газопроводи, които свързват газовия хъб в Баумгартен с Германия, Унгария и Италия. Бе съобщено, че заявките на клиентите са изпълнявани в пълен обем. Но всъщност те бяха на значително по-ниски нива от обичайните. \r\nТака например в деня след аварията в Баумгартен на Словакия, която на 13 декември е подала заявка за 100,5 млн. куб. м, са доставени 87 млн. куб. м. Доставките от Австрия за Италия са паднали от 4,7 млн. куб. м до 3,6 млн. куб.м. \r\nИзточници на изданието твърдят, че произшествието е засегнало две компресорни станции в газовия хъб. Поради тази причина в сряда доставките за вътрешните мрежи така и не е било възобновено и е била издадена заповед за забрана на използване на ресурсите в подземните хранилища за транспортиране на газ извън пределите на Източна Австрия. Междувременно операторът Austrian Gas Grid Management AG (AGGM) обяви, че възобновяването на търговете за балансиране ще се състои на 15 декември, т.е. очевидно е, че е в ход възстановяване на системата. В Gas Connect Austria и Austrian OMV  обаче са отказали коментар по темата за „Коммерсант“.\r\nА в същото време цените на газа в Европа, едва възстановили се след шока от Баумгартен, отново се повишиха заради проблем с  доставките от Норвегия за Великобритания. Проблемът този път бе свързан с неизправност в системата захранване, отбелязват от редакцията.\r\n***", "date": "2017.12.14", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/12/14/2467138/norvegiya-podkrepi-balgarskite-prioriteti-za-predsedatelstvoto-na-saveta-na-es-obzor.html", "text": "България е много важен партньор на Норвегия. Това заяви норвежкия премиер Ерна Солберг след двустранна среща с българския министър-председател Бойко Борисов. „Радваме се, че България ще поеме председателството на Съвета на ЕС в толкова важен момент. С нетърпение очаквам да работим заедно. „България е много важен партньор на Норвегия\", допълни Солберг. Тя изрази задоволство, че България и Норвегия подписаха споразумението за новия програмен период по така наречения „Норвежки механизъм“, по който в страната ни получава 210 милиона лева в различни области. Норвежкият премиер отбеляза и, че инспекциите по труда на двете държави са засили своето сътрудничество с цел българите, които отиват да работят в Норвегия да не бъдат експлоатирани. По думите ѝ България има подкрепата на Норвегия и двете страни ще работят заедно в редица сфери, като сигурността, миграцията, климата, правосъдието и интеграцията на Западните Балкани. Премиерът Борисов отбеляза от своя страна, че европейските лидери трябва да водят твърда външна политика, тъй като не може Европа да поема само пасивите от решения и войни, които са извън нея. По думите му това, че България се опитва да помага на Балканите, се оценява добре от европейските лидери. „Лека полека най-уважаваните колеги в Брюксел, а и тези, които ползват общия пазар, като Норвегия, която е една от силите и най-развитите демократични държави в Европа, също се заинтересуваха, за да дойде днес премиерът на Норвегия и да се запознае с това, което правим и да ни подкрепи по всички и теми – и за Турция, и за отношенията по линия на НАТО, и за това, което се случва на Балканите, както и миграционния процес“, посочи премиерът. По думите му има три възможности, по които да се действа по отношение на мигрантския натиск от страна на ЕС и те трябва да се отстояват от европейските лидери. „На първо място ние сме длъжни да водим твърда външна политика и за процесите в света, които с бясна сила в момента се развиват, европейските ни лидери, не само да са много твърди, но и да участват във взиманията на решения. Не може тези решения и войни да се водят извън Европа, а всички пасиви да дойдат накрая в Европа“, посочи Борисов. „На тези, които бягат от войните, ние като най-хуманната част на света, като истински демократи, сме длъжни да им окажем помощ. И трето – тези, които са икономически емигранти - да бъдат приети там, където ще са желани, където има нужда от тях“, допълни той. „По тази тема с колегата премиерът на Норвегия имаме пълно разбиране. Не може да се вкарват работници или мигранти, от които при кучешки условия и минимално заплащане да се облагодетелстват трети страни. Това нито е хуманно, нито е прието за нас“, коментира още премиерът. „Работим по темата, имаме подписани споразумения, но още по-твърдо и по-съвместно ще се действа по нея“, увери той. \r\nПо-късно норвежкият премиер се срещна и с държавния глава Румен Радев. След срещата президентът заяви, че между България и Норвегия има голям нереализиран потенциал за повишаване на двустранното търговско-икономическо сътрудничество. „Нашата страна черпи от опита и добрите практики на Осло в областта на защитата на труда и социалната политика“, каза той. Румен Радев и Ерна Солберг обсъдиха българските приоритети по време на Председателството на Съвета на Европейския съюз и постигнаха съгласие в рамките на преговорите на Съвета през първата година на 2018 г., да се отчитат вижданията на всички държави членки на Европейското икономическо пространство в процеса на подготвяне на решенията на Съвета.  Премиерът на Норвегия подкрепи позицията на България за извеждането на европейската интеграция на Западните Балкани като ключов приоритет на Председателството. „Кралство Норвегия има дългогодишна традиция на взаимоотношения с европейските държави, които не са членки на ЕС. Въпреки че сме отдалечени от региона, подкрепяме приоритета на България за интеграция на Западните Балкани, защото това ще има позитивен ефект за сигурността за всички нас“, заяви Ерна Солберг. Българският президент и премиерът на Норвегия обсъдиха актуални въпроси от европейския дневен ред, начините за увеличаване на енергийната ефективност и енергийната диверсификация в Европа, както и необходимостта от единна политика по отношение на миграцията. \r\nРумен Радев благодари за подкрепата на Кралство Норвегия за българската кандидатура за членство в Организацията за икономическо сътрудничество и развитие и потвърди готовността на страната ни да бъде пълноценен и надежден член на ОИСР.", "date": "2017.12.14", "title": "Норвегия подкрепи българските приоритети за председателството на Съвета на ЕС  (ОБЗОР)"}
{"url": "http://www.focus-news.net/news/2017/12/14/2467140/the-times-britanskiyat-parlament-shte-ima-poslednata-duma-za-razvoda-s-bryuksel.html", "text": "Министър-председателят на Обединеното кралство Тереза Мей понесе първото си сериозно поражение, след като „бунтовниците“ от редиците на Консервативната партия гласуваха в подкрепа на предложението парламентът да има последната дума за „развода“ между Лондон и Брюксел, пише вестник The Times.\r\nИзменението в закона за Брекзит бе подкрепено от 309 депутати срещу 305 против. За крайния резултат от гласуването допринесоха част от торите, които подкрепят оставането на Великобритания в структурите на Общността.  Водени от от бившия главен прокурор Доминик Грийв, те се надяват да отменят или поне да забавят изпълнението на резултатите от референдума за Брекзит, като предизвикат ситуация, която да наложи отлагането на „развода“ за по-късна дата. Те успяха да спечелят вота с четири гласа разлика, въпреки силния натиск от редиците на собствената им партия да подкрепят воденото от Тереза Мей правителство.Тереза Герова", "date": "2017.12.14", "title": "The Times: Британският парламент ще има последната дума за „развода“ с Брюксел"}
{"url": "http://www.focus-news.net/news/2017/12/14/2467141/the-times-of-israel-izraelskata-armiya-e-nanesla-udari-po-ivitsata-gaza-v-otgovor-na-raketen-obstrel.html", "text": "В нощта срещу четвъртък израелските военновъздушни сили са нанесли три удара по позиции на „Хамас“ в Ивицата Газа в отговор на ракетен обстрел, съобщава вестник The Times of Israel.\r\nВ изявление от армията на Израел се пояснява, че бомбардировките са поразили военни тренировъчни центрове и складове за оръжия, използвани от „Хамас“.\r\n„Израел няма да допусне никакви опити за нараняване на своите граждани и ще продължи да защитава суверенитета си по решителен начин“, се казва в изявлението от израелската армия.  \r\nСъгласно съобщенията в палестинските медии, въздушните удари са нанесени в южната част на Ивицата Газа и западно от град Газа. \r\nНе се привеждат данни за пострадали или загинали..Тереза Герова", "date": "2017.12.14", "title": "The Times of Israel: Израелската армия е нанесла удари по Ивицата Газа в отговор на ракетен обстрел"}
{"url": "http://www.focus-news.net/news/2017/12/14/2467142/voa-sasht-predstavyat-nova-strategiya-za-natsionalna-sigurnost-na-18-dekemvri.html", "text": "САЩ ще представят новата си стратегия за национална сигурност на 18 декември, предава радио Voice of America. Като основна цел в нея ще бъде заложена защитата на световния ред, създаден след Втората световна война, въпреки опитите за разрушаването му от страна на Русия и Китай.\r\nСъветникът по националната сигурност в Белия дом генерал Хърбърт Реймънд Макмастър, наричан за по-кратко Ейч Ар, поясни, че новата стратегия ще разчита на „мир чрез сила“. Въпреки опасенията, че предизборният лозунг на Доналд Тръмп „Америка на първо място“ ще доведе до дистанциране на САЩ от световната сцена, Макмастър увери, че в новата стратегия е заложено тъкмо обратното. Документът ще докаже, че САЩ са готови да действат с още по-голяма решителност, допълни американският генерал. \r\nАдминистрацията на Тръмп работи от няколко месеца за разработването на новата стратегия. Окончателният вариант на документа ще бъде базиран върху четири основни принципа: защита на националната сигурност, развитие на американската икономика, увеличаване на военния капацитет и разширяване на влиянието на САЩ.\r\nМакмастър открои Русия като съществена заплаха за САЩ заради т.нар. ново поколение кибернетични атаки, визирайки скандала около предполагаемата намеса на Москва в предизборната кампания от 2016 г. \r\nСъветникът по националната сигурност разкритикува също и Китай заради „икономическа агресия\", която демонстрира. По отношение на Иран Макмастър обеща нови мерки, които ще блокират всички опити на Техеран за развитие на ядрено оръжие. В новата национална стратегия ще бъде подчертана и постоянната заплаха от терористични организации, допълва медията..Тереза Герова", "date": "2017.12.14", "title": "VOA: САЩ представят нова стратегия за национална сигурност на 18 декември"}
{"url": "http://www.focus-news.net/news/2017/12/14/2467143/bsp-i-dps-vnasyat-vot-na-nedoverie-kam-pravitelstvoto-na-tema-koruptsiya-na-17-yanuari-obzor.html", "text": "След среща между БСП и ДПС стана ясно, че двете парламентарни групи ще внесат вот на недоверие към правителството на тема корупция на 17 януари. Четирима депутати от БСП и трима от ДПС ще участват в работна група, която да формулира мотивите за внасянето на вота. „Темата е корупция, екипите ни ще извадят конкретни случаи. На 10 януари трябва да сме готови с мотивите“, посочи лидерът на БСП Корнелия Нинова и допълни, че няма вариант вотът на недоверие да бъде за цялостна политика. Лидерът на ДПС Мустафа Карадайъ заяви, че вот на недоверие към правителството ще има, защото корупцията е във всички секторни политики. Той обясни, че мотивите за вота на недоверие ще бъдат защитени с конкретни факти.\r\nВ отговор, депутатът от ГЕРБ Тома Биков заяви, че отлагането на датата на вота на недоверие към правителството е опит за саботаж на Председателството на Съвета на ЕС. Той посочи, че от ГЕРБ са готови да дебатират по темата корупция. „Надявам се, ДПС да конкретизира поне част от тезите на БСП, ако те не могат. Добре, че са ДПС да ги вкарат в някаква рамка, иначе изглеждат като разпасана дружина, която се чуди с какво да се занимава в Народното събрание“, коментира депутатът. Според него от БСП неслучайно са избрали датата 10 януари за представяне на мотивите си, за да могат на следващия ден да обиколят телевизиите и да говорят колко лоша е България. „Наясно са, че са абсолютно безпомощни да създадат реалистична алтернатива. Сигурно искат да изместят малко и вътрешния си огън по отношение на приватизацията. Това са истинските им мотиви, иначе досега да бяха внесли 3 вота“, обясни Тома Биков. \r\nЗам.-председателят на ПГ на „Обединени патриоти“ Искрен Веселинов заяви, че внасяне на вот на недоверие на тема корупция на база на предположения и непроверени публикации е ПР ход с цел да се злепостави държавата. „Опозицията се плъзга по една плоскост, чиято единствена цел е да злепоставя България и да вреди на нейния имидж в момента на започване на Председателството“, коментира той. Искрен Веселинов обясни, че темата на вота и времето на внасянето му будят съмнение за това, че за пореден път вътрешнополитическите проблеми на партиите от опозицията се решават чрез вот на недоверие, без да се отдава значението на това как ще пострада авторитетът на България. „Вот на недоверие за корупция да инициират ДПС и БСП, авторите на схемата на Тройната коалиция и наред други схеми, е повече от лицемерно“, категоричен бе Искрен Веселинов. \r\nБиляна ИВАНОВА", "date": "2017.12.14", "title": "БСП и ДПС внасят вот на недоверие към правителството на тема корупция на 17 януари (ОБЗОР)"}
{"url": "http://www.focus-news.net/news/2017/12/14/2467144/foreign-policy-severna-koreya-othvarlya-pregovorite-sas-sasht-zaradi-sanktsiite-nalozheni-ot-donald-tramp.html", "text": "Северна Корея трудно би се върнала на масата за преговори със САЩ, а причината е свързана със санкциите, които администрацията във Вашингтон наложи на изолираната комунистическа страна, отбелязва изданието Foreign Policy. \r\nВъв вторник, 12 декември, държавният секретар на САЩ Рекс Тилърсън отправи предложение към Пхенян за инициирането на диалог. Но в Северна Корея изглежда са резервирани към шансовете за успешното му завършване. \r\nСевернокорейците се оплакват, че Вашингтон не е спазил обещанието, направено по-рано през годината, а именно - да възобнови преговорите с Пхенян, ако режимът на Ким Чен-ун прекрати провеждането на всякакъв тип ядрени и ракетни тестове за 60 дни, разкриват източници. Но вместо разговори, САЩ са отговорили с нов пакет от санкции, твърдят севернокорейците.  Тереза Герова", "date": "2017.12.14", "title": "Foreign Policy: Северна Корея отхвърля преговорите със САЩ заради санкциите, наложени от Доналд Тръмп"}
{"url": "http://www.focus-news.net/news/2017/12/14/2467145/the-telegraph-buntat-sreshtu-zakona-za-brekzit-shte-pokazhe-na-es-kolko-lesno-mozhe-da-bade-otklonena-ot-kursa.html", "text": "Миноритарното правителство на премиера Тереза Мей претърпя първото си съществено поражение в Камарата на общините, като загуби гласуването за измененията в закона за Брекзит – факт, койтo ще покаже на Европейския съюз колко лесно може да бъде отклонена от курса министър-председателя на Обединеното кралство, коментира вестник The Telegraph във водеща статия, посветена на резултатите от вота в парламента. \r\nОт редакцията подчертават, че въпросното изменение, предложено от консерватора и бивш главен прокурор Доминик Грийв, е техническа промяна на законопроекта, която ще даде възможност излизането на Великобритания от структурите на Общността да бъде подложено на „смислено“ гласуване в парламента на страната. \r\nВъпреки парламентарната аритметика, правителството на премиера Мей не успя да предотврати катастрофата - изменението в закона за Брекзит бе подкрепено от 309 депутати срещу 305 против. За крайния резултат от гласуването допринесоха част от торите, които подкрепят оставането на Великобритания в структурите на Общността. Тереза Герова", "date": "2017.12.14", "title": "The Telegraph: Бунтът срещу закона за Брекзит ще покаже на ЕС колко лесно може да бъде отклонена от курса"}
{"url": "http://www.focus-news.net/news/2017/12/14/2467146/accent-tv-pravitelstvoto-v-kishinev-odobri-proektozakon-za-priznavaneto-na-rumanskiya-za-natsionalen-ezik-na-moldova.html", "text": "Правителството в Кишинев одобри проектозакон, който предвижда за национален език в Конституцията на страната да бъде вписан „румънски\", а не „молдовски\", предава телевизионният канал Accent TV.\r\nДокументът предвижда замяна на фразата „молдовски език на латинска основа“ с „румънски език“.\r\nВ края на октомври Конституционният съд на Молдова одобри изменението на чл. 13 от Основния закон на страната, което позволи румънският да бъде признат за официален език. \r\nМолбата за изменение бе отправена от 35 депутати, които разработиха проект за замяната на „молдовски“ с „румънски“ език в Конституцията на страната. Тереза ГероваТереза Герова", "date": "2017.12.14", "title": "Accent TV: Правителството в Кишинев одобри проектозакон за признаването на румънския за национален език на Молдова"}
{"url": "http://www.focus-news.net/news/2017/12/14/2467147/the-independent-tereza-mey-se-otpravya-kam-bryuksel-sled-neudobno-porazhenie.html", "text": "Министър-председателят на Обединеното кралство Тереза Мей се отправя към Брюксел за заключителната среща на върха на Европейския съюз след неудобно поражение у дома, за което допринесоха „бунтовниците“ от собствената й партия, коментира вестник The Independent.\r\nТереза Мей пристига в Брюксел за ключовата среща на върха в четвъртък, след като понесе злощастно поражение в гласуването за измененията в закона, уреждащ „развода“ с Европейския съюз. Британският премиер трябваше да използва форума на високо равнище, за да започне преговорите за търговската част от споразумението за излизане на Обединеното кралство от структурите на Общността, но сега европейските лидери ще се чудят дали тя все още има необходимата политическа подкрепа в Лондон, за да сключи сделката. \r\nСмущаващото поражение – първото за Мей в плановете й за Брекзит, дойде след като Джереми Корбин призова депутатите от Лейбъристката партия да подкрепят промени в законодателството, предложени от консерватора Доминик Грийв.\r\nРезултатът от вота разкри дълбокото разделение в редиците на торите, което ще попречи на Мей да се похвали с „победа“ в Брюксел, коментират от редакцията. \r\nВ рамките на започващата в четвъртък среща на върха на ЕС следваше да бъде обявено, че е постигнат „достатъчен напредък“ по въпросите за Брекзит, за да се премине към следващата фаза на преговорите.Тереза Герова", "date": "2017.12.14", "title": "The Independent: Тереза Мей се отправя към Брюксел след неудобно поражение"}
{"url": "http://www.focus-news.net/news/2017/12/14/2467148/tass-egipet-i-rusiya-shte-podpishat-protokol-za-aviatsionna-sigurnost.html", "text": "Министърът на гражданската авиация на Египет Шериф Фахти пристига в четвъртък на посещение в Руската федерация, в рамките на което ще бъдат финализирани процедурите за възобновяване на авиосъобщенията между двете страни, предава TACC. \r\n„В четвъртък сутринта министърът ще отлети за Москва за завършване на процедурите по възобновяване на авиосъобщенията между двете страни. Визитата ще продължи два дни, до събота. Допълнителна информация ще можем да представим след връщането му“, заяви за агенцията Басем Сами, говорител на Министерството на гражданската авиация на Египет.\r\nМеждувременно бе разпространена информация, съгласно която в рамките на посещението в Москва на Фахти ще бъде подписан протокол за авиационна сигурност.Тереза Герова", "date": "2017.12.14", "title": "ТАСС: Египет и Русия ще подпишат протокол за авиационна сигурност"}
{"url": "http://www.focus-news.net/news/2017/12/14/2467149/buntat-na-torite-osnovna-tema-v-britanskiya-pechat-agentsiya-fokus.html", "text": "Министър-председателят на Обединеното кралство Тереза Мей понесе първото си сериозно поражение, след като „бунтовниците“ от редиците на Консервативната партия гласуваха в подкрепа на предложението парламентът да има последната дума за „развода“ между Лондон и Брюксел, пише вестник The Times.\r\nИзменението в закона за Брекзит бе подкрепено от 309 депутати срещу 305 против. За крайния резултат от гласуването допринесоха част от торите, които подкрепят оставането на Великобритания в структурите на Общността.  Водени от от бившия главен прокурор Доминик Грийв, те се надяват да отменят или поне да забавят изпълнението на резултатите от референдума за Брекзит, като предизвикат ситуация, която да наложи отлагането на „развода“ за по-късна дата. Те успяха да спечелят вота с четири гласа разлика, въпреки силния натиск от редиците на собствената им партия да подкрепят воденото от Тереза Мей правителство.\r\nМинистър-председателят на Обединеното кралство Тереза Мей се отправя към Брюксел за заключителната среща на върха на Европейския съюз след неудобно поражение у дома, за което допринесоха „бунтовниците“ от собствената й партия, коментира вестник The Independent.\r\nТереза Мей пристига в Брюксел за ключовата среща на върха в четвъртък, след като понесе злощастно поражение в гласуването за измененията в закона, уреждащ „развода“ с Европейския съюз. Британският премиер трябваше да използва форума на високо равнище, за да започне преговорите за търговската част от споразумението за излизане на Обединеното кралство от структурите на Общността, но сега европейските лидери ще се чудят дали тя все още има необходимата политическа подкрепа в Лондон, за да сключи сделката. \r\nСмущаващото поражение – първото за Мей в плановете й за Брекзит, дойде след като Джереми Корбин призова депутатите от Лейбъристката партия да подкрепят промени в законодателството, предложени от консерватора Доминик Грийв.\r\nРезултатът от вота разкри дълбокото разделение в редиците на торите, което ще попречи на Мей да се похвали с „победа“ в Брюксел, коментират от редакцията. \r\nВ рамките на започващата в четвъртък среща на върха на ЕС следваше да бъде обявено, че е постигнат „достатъчен напредък“ по въпросите за Брекзит, за да се премине към следващата фаза на преговорите.\r\nМиноритарното правителство на премиера Тереза Мей претърпя първото си съществено поражение в Камарата на общините, като загуби гласуването за измененията в закона за Брекзит – факт, който ще покаже на Европейския съюз колко лесно може да бъде отклонена от курса министър-председателя на Обединеното кралство, коментира вестник The Telegraph във водеща статия, посветена на резултатите от вота в парламента. \r\nОт редакцията подчертават, че въпросното изменение, предложено от консерватора и бивш главен прокурор Доминик Грийв, е техническа промяна на законопроекта, която ще даде възможност излизането на Великобритания от структурите на Общността да бъде подложено на „смислено“ гласуване в парламента на страната. \r\nВъпреки парламентарната аритметика, правителството на премиера Мей не успя да предотврати катастрофата - изменението в закона за Брекзит бе подкрепено от 309 депутати срещу 305 против. За крайния резултат от гласуването допринесоха част от торите, които подкрепят оставането на Великобритания в структурите на Общността.", "date": "2017.12.14", "title": "„Бунтът“ на торите – основна тема в британския печат (Агенция „Фокус“)"}
{"url": "http://www.focus-news.net/news/2017/12/14/2467150/obshtinskite-savetnitsi-ot-bsp-se-obyaviha-za-spirane-na-privatizatsiyata-na-obshtinska-banka-ot-gerb-zashtitiha-protsedurata-obzor.html", "text": "Председателят на Градския съвет на БСП-София Калоян Паргов заяви, че процедурата по приватизацията на Общинска банка трябва да бъде спряна, защото явяването само на един кандидат не защитава правата на софиянци. „БСП-София винаги е била против приватизацията на този така ценен актив - Общинската банка. На предстоящото заседание на Столичния общински съвет ще гласуваме срещу приватизацията“, обясни той. По думите му кметът на София Йорданка Фандъкова неведнъж е заявявала, че е за конкурсно начало с повече кандидати, затова трябва да направи възможното в случая с приватизацията на Общинска банка.\r\nВ отговор, председателят на СОС Елен Герджиков заяви, че процедурата по приватизацията на банката е прозрачна и ясна. Той припомни, че до 2011 година СО е била изгубила контрол в управлението на Общинска банка, а оттогава досега с много усилия контролът е възвърнат. Според него банката е стабилна и изглежда добре на пазара, въпреки че далеч не е сред водещите. По повод критиката на БСП, че в процедурата участва само един кандидат Елен Герджиков коментира, че кандидатът е одобрен с решение на КЗК и БНБ.  А решението на СОС е под условие, защото такъв е законът. Зам.- председателят на СОС Николай Стойнев уточни, че процедурата по приватизация на Общинска банка ще се финализира с положително становище на БНБ и КЗК. Преди това решението ще се гласува от СОС. Той обясни, че единственият кандидат отговаря на изискванията банката да запази предмета на дейността си и седалището си в следващите 5 години. Кандидатът трябва да гарантира с финансов ресурс защитата на всички клиенти на банката.\r\nБиляна ИВАНОВА", "date": "2017.12.14", "title": "Общинските съветници от БСП се обявиха за спиране на приватизацията на Общинска банка, от ГЕРБ защитиха процедурата (ОБЗОР)"}
{"url": "http://www.focus-news.net/news/2017/12/14/2467151/spored-mrrb-se-spekulira-s-tsenata-na-vodata-obzor.html", "text": "На съвместно заседание на парламентарните комисии по околна среда и регионално развитие министър Николай Нанков заяви, че с темата за цената на водата се спекулира. Той припомни, че през 2015 година всички партии в парламента са подкрепили единната цената на водата в обособена територия. „Освен неизбежното поскъпване на цената на водата в социално поносими граници, трябва да споменем, че е помислено и върху нещо много важно – въвеждането на социални помощи за вода. Най-уязвимите групи от нашето общество да бъдат поети за сметка на приходите на ВиК операторите. Това е т.нар. солидарен подход“, посочи регионалният министър. Законът за ВиК е готов на над 90%, като през януари ще започнат с обществените обсъждания. „Законът за ВиК няма да е панацея, но ще вдигне нивото на сектора и ще подобри отношенията в него“, коментира Николай Нанков. \r\nПредседателят на КЕВР Иван Иванов заяви, че цените на водата са обосновани икономически, така че услугите да имат нивото, заложено като изискване от ЕС. По думите му обоснованите цени ще доведат до защита на комфортния начин на живот на гражданите, на здравето им и ще отворят хоризонт на съпътстващи преимущества, свързани с туризъм и инвестиционен климат в страната. Според него независимо от натиска, който се упражнява върху решенията на КЕВР, регулаторът в решенията си твърдо се уповава на законовите изисквания. Председателят на Българската асоциация по водите инж. Иван Иванов изтъкна, че е необходим закон за ВиК услугите. Той апелира да се говори по-експертно в сектора, да се инвестира и да бъдат намалявани загубите. Депутатът Манол Генов заяви, че БСП ще подкрепи закон за ВиК операторите. Според него секторът е недофинансиран, а нуждата от инвестиции е крещяща. Ивелина Василева от ГЕРБ обясни, че през август ЕК е потвърдила, че е изпълнено условието за нормативна уредба, която дава основание за сигурност на ВиК сектора.\r\nОбщинските съветници от БСП се обявиха против повторно увеличение на цената на водата в София. Председателят на Градския съвет на БСП-София Калоян Паргов заяви, че такова увеличение би било несправедливо. „1/3 от София е без канализация, качеството на водата е на ниско равнище все още. Около 50% от водата са загуби, а това е ангажимент на концесионера“, посочи Калоян Паргов. Зам.-председателят на СОС Николай Стойнев заяви, че КЕВР определя цената на водата и всяко политизиране по-скоро задълбочава проблема с водоснабдяването. „Дали е висока или ниска, всеки има мнение, но тук трябва експертен коментар“, коментира той. \r\nБиляна ИВАНОВА", "date": "2017.12.14", "title": "Според МРРБ се спекулира с цената на водата (ОБЗОР)"}
{"url": "http://www.focus-news.net/news/2017/12/14/2467152/greek-reporter-nay-malko-devetima-politsai-sa-postradali-pri-sblasatsi-s-romi-v-predgradiyata-na-atina.html", "text": "Най-малко деветима полицейски служители са пострадали леко в сряда при сблъсъци с демонстранти от ромски произход в предградията на гръцката столица Атина, предава Greek Reporter.\r\nПротестът на ромите е бил насочен срещу полицейските служители, сочени за отговорни за смъртта на 62-годишен мъж, починал след престой в ареста. Той е бил задържан под стража по-рано през деня по подозрение в кражба. Впоследствие е повикана линейка, за да го прехвърли в местна болница. Пристигналите на място парамедици обаче не са успели да помогнат на мъжа и той е обявен за мъртъв. Правоохранителните органи твърдят, че той се е почувствал зле. \r\nДруги подробности не се съобщават.Тереза Герова", "date": "2017.12.14", "title": "Greek Reporter: Най-малко деветима полицаи са пострадали при сблъсъци с роми в предградията на Атина"}
{"url": "http://www.focus-news.net/news/2017/12/14/2467153/pregled-na-mezhdunarodnite-novini-do-6-chasa-agentsiya-fokus.html", "text": "Държавните и правителствени лидери на Европейския съюз се събират в Брюксел за заключителна за 2017 г. среща на върха, която ще се проведе в периода 14-15 декември.\r\nПоканите бяха изпратени от председателя на Европейския съвет Доналд Туск във вторник, 12 декември. Ето кои са основните теми в дневния ред:Миграция: Ситуацията по миграционни маршрути е под контрол. Председателят на Европейския съвет Доналд Туск критикува задължителните квоти за преместване, докато ЕК иска да ги запази като част от дългосрочно решение. Очаква се „широка и честна\" дискусия, но след нея няма да бъдат представяни писмени заключения. Решенията ще бъдат утвърдени едва през юни 2018 г. Икономически и паричен съюз: Франция настоява за смели реформи за укрепване на еврозоната, докато Туск подкрепя по-предпазливия подход и ще поиска от лидерите да отхвърлят плановете за съвместен бюджет на еврозоната или финансов министър на ЕС. Вместо това полският политик ще настоява за укрепването на Европейския стабилизационен механизъм и трансформацията му в Европейски валутен фонд.Брекзит. Главният преговарящ на ЕС Мишел Барние ще информира лидерите за напредъка, постигнат в първата фаза на преговорите, и ще препоръча преговорите да продължат към отношенията между Великобритания и ЕС след „развода“. Ако няма изненада в последната минута, от лидерите се очаква да я одобрят.Съвместна отбрана: По-голямото значение, което се придава на общите планове на ЕС в областта на отбраната, се отразява в присъствието на генералния секретар на НАТО на срещата на високо равнище. Първите стъпки към създаване на европейски отбранителен съюз бяха предприети по-рано тази година със създаването на PESCO (Постоянно структурирано сътрудничество). Разговорите ще бъдат съсредоточи върху финансирането, възможностите за кибернетична отбрана и отстраняване на проблемите в логистиката в рамките на ЕС. Социални въпроси: След „социалната среща на върха\" в Гьотеборг и приемането на Европейския план за социални права лидерите се очаква да призоват за изпълнението на всички обещания, включително изравняване в заплащането на жените и мъжете, мобилността на работниците, взаимното признаване на дипломите.\r\n*** Министър-председателят на Обединеното кралство Тереза Мей се отправя към Брюксел за заключителната среща на върха на Европейския съюз след неудобно поражение у дома, за което допринесоха „бунтовниците“ от собствената й партия.\r\nТереза Мей пристига в Брюксел за ключовата среща на върха в четвъртък, след като понесе злощастно поражение в гласуването за измененията в закона, уреждащ „развода“ с Европейския съюз. Британският премиер трябваше да използва форума на високо равнище, за да започне преговорите за търговската част от споразумението за излизане на Обединеното кралство от структурите на Общността, но сега европейските лидери ще се чудят дали тя все още има необходимата политическа подкрепа в Лондон, за да сключи сделката. \r\nСмущаващото поражение – първото за Мей в плановете й за Брекзит, дойде след като Джереми Корбин призова депутатите от Лейбъристката партия да подкрепят промени в законодателството, предложени от консерватора Доминик Грийв.\r\nРезултатът от вота разкри дълбокото разделение в редиците на торите, което ще попречи на Мей да се похвали с „победа“ в Брюксел. В рамките на започващата в четвъртък среща на върха на ЕС следваше да бъде обявено, че е постигнат „достатъчен напредък“ по въпросите за Брекзит, за да се премине към следващата фаза на преговорите.\r\n*** Военни от Турция, САЩ и Ирак се събират на тристранна среща в Анкара на 14 декември, за да обсъдят въпроси за регионалната сигурност, става ясно от изявление от армията. \r\nВ нея ще участват командващият Централното командване на Въоръжените сили на САЩ ген. Джоузеф Вотъл, командващият американските сили в Европа ген. Къртис Скапароти и началникът на Генералния щаб на Ирак ген. Осман Гханими. Домакин ще бъде началникът на Генералния щаб на Турция ген. Хулуси Акар. \r\nВ разпространеното по-рано от военните на Анкара изявление не се разкриват допълнителни подробности за планираното събитие, освен че военните от трите страни ще обсъдят регионалното развитие и въпросите за сигурността.\r\nСрещата ще се проведе броени дни, след като Ирак обяви победа в борбата срещу близкоизточната терористична групировка „Ислямска държава“. \r\nЕдин от акцентите на разговорите в Анкара вероятно ще бъде насочен към полагане на съвместни усилия за предотвратяване на повторна поява джихадистки движения след поражението на „Ислямска държава“. Турция ще насочи вниманието към дейността на „Работническата партия на Кюрдистан“ (ПКК). Очакват се и обсъждания по темата за американските доставки на оръжие за сирийските Народни отряди за защита (YPG), които Анкара възприема като клон на ПКК.\r\n*** В четвъртък, 14 декември, държавният глава на Руската федерация Владимир Путин ще даде традиционната си годишна пресконференция.\r\nОт редакцията отбелязват, че Путин ще отговаря на въпроси за първи път, след като обяви кандидатирането си за още един мандат на президентския пост. До този момент лидерът на Кремъл е участвал в 12 по рода си пресконференции, в рамките на които успя да отговори на около 700 въпроса. Тази година обаче за събитието са акредитирани рекорден брой руски и чуждестранни журналисти -1640. За сравнение, през 2016 г. на пресконференцията бяха допуснати по-малко от 1500. \r\nГолям интерес към събитието са проявили японците, коментират от редакцията, като същевременно не пропускат да отбележат, че за пресконференцията акредитация са получили и представителите на американските средства за масова информация. Телевизионният канал CNN изпраща дори няколко свои журналисти, които да отразят събитието. \r\nПресконференцията ще бъде излъчвана на живо от няколко руски телевизии и радиа. За отговорите на въпросите може да бъде следено и в интернет пространството. Колкото до темите – те винаги са разнообразни – от глобални като отношенията на Русия със САЩ до съвсем конкретни като състоянието на входовете в жилищата в отделните градове в страната. Ежегодно на Путин му се налага да отговаря и на лични въпроси, молби за помощ или съдействие. Очаква се обаче тази година във фокуса да попаднат предстоящите през март 2018 г. президентски избори в страната. \r\nОбикновено разговорите са дълги и откровени. Тази година обаче Путин може и да успее да отдели много време за събитието. Както по-рано говорителят на Кремъл Дмитрий Песков подчерта: „Има определен лимит, но заедно с него и определена гъвкавост“. \r\nВестникът припомня, че през 2016 г. пресконференцията продължи 3 часа и 50 минути, в рамките на които Путин отговори на 67 въпроса. Рекордът е от 2008 г. – тогава руският лидер отдели 4 часа и 40 минути, за да отговори на 106 въпроса. Най-кратката му годишна пресконференция е от 2001 г. Тя продължи час и 35 минути, а Путин отговори на едва 22 въпроса.\r\n*** След срещата в Берлин лидерите на Християндемократическия съюз (ХДС) и  Християнсоциалния съюз (ХСС) – Ангела Меркел и Хорст Зеехофер, изразиха желание за започване на коалиционни преговори с Германската социалдемократическа партия (ГСДП).\r\nРазговорите, продължили около два часа и половина, са били „отворени и откровени“, коментираха от партиите в сряда вечерта. „Представителите на ХДС и ХСС изясниха, че искат да съставят стабилно правителство с ГСДП“, се казва в разпространеното съобщение. \r\nТова, което предстои, е среща на партийното ръководство на ГСДП, на която ще бъде взето окончателно решение дали партията, водена от Мартин Шулц, ще одобри започването на преговори за съставяне на ново правителство с политическия блок на Ангела Меркел.\r\nСрещата между канцлера Ангела Меркел, председателите на ХСС и ГСДП – Хорст Зеехофер и Мартин Шулц, се проведе във вечерните часове на сряда. На нея присъстваха също и фракционните лидери на Съюза (ХДС/ХСС) и ГСДП – съответно Фолкер Каудер и Андреа Налес, а също и Александер Добринд, председател на регионалната фракция на ХСС, припомня телевизията.\r\n*** В резултат на въздушни удари, нанесени от самолети на водената от САЩ международна коалиция срещу „Ислямска държава“, в източната сирийска провинция Дейр ез-Зор са загинали най-малко 23-ма цивилни лица.\r\n„Най-малко 23-ма цивилни, сред които осем деца и шест жени, са убити в сряда преди зазоряване при въздушни удари, извършвани от ръководената от САЩ коалиция, насочени към селище, контролирано от „Ислямска държава“ на източния бряг на река Ефрат\", съобщава Сирийската обсерватория за човешките права.\r\n***", "date": "2017.12.14", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2017/12/14/2467154/sport-rezultati-ot-angliyskata-vissha-liga.html", "text": "Изиграха се седем мача от Английската висша лига, с които приключи 17-тия кръг от първенството.Ето и резултатите от двубоите: \r\nНюкясъл-Евъртън 0:1\r\nТотнъм – Брайтън 2:0\r\nЛивърпул – Уест Бромич 0:0\r\nСаутхамптън – Лестър 1:4\r\nСуонзи – Манчестър Сити 0:4\r\nМанчестър Юнайтед – Борнмут 1:0\r\nУест Хем – Арсенал 0:0", "date": "2017.12.14", "title": "Спорт: Резултати от Английската висша лига"}
{"url": "http://www.focus-news.net/news/2017/12/14/2467155/sport-manchestar-siti-postigna-15-ta-poredna-pobeda-v-angliyskata-vissha-liga.html", "text": "Манчестър Сити победи с 4:0 при гостуването си на Суонси в мач от 17-тия кръг на Английската висша лига. Така воденият от Хосеп Гуардиола отбор записа 15-та поредна победа от началото на първенството, поставяйки нов рекорд в първенството за последователни успехи. \r\nДо този момент с най-много поредни победи бе отборът на Арсенал. През 2002 година отборът  спечели 14 поредни победи. Резултати от другите срещи: \r\nНюкясъл-Евъртън 0:1\r\nТотнъм – Брайтън 2:0\r\nЛивърпул – Уест Бромич 0:0\r\nСаутхамптън – Лестър 1:4\r\nМанчестър Юнайтед – Борнмут 1:0\r\nУест Хем – Арсенал 0:0", "date": "2017.12.14", "title": "Спорт: Манчестър Сити постигна 15-та поредна победа в Английската висша лига"}
{"url": "http://www.focus-news.net/news/2017/12/14/2467156/cbs-news-samolet-s-25-dushi-na-borda-se-e-razbil-v-kanada-nyama-zhertvi.html", "text": "Самолет с 22-ма пътници на борда и тричленен екипаж се е разбил в северната част на канадската провинция Саскачеван, предава телевизионният канал CBS News.\r\nПо данни на полицията машината е катастрофирала малко след излитането около 6:15 часа (местно време). Аварийни екипи са оказали помощ на пътниците и екипажа да напуснат самолета. \r\nНяма загинали при инцидента, но бе съобщено за множество ранени. Състоянието им не се пояснява.\r\nПричините за катастрофата се разследват.Тереза Герова", "date": "2017.12.14", "title": "CBS News: Самолет с 25 души на борда се е разбил в Канада, няма жертви"}
{"url": "http://www.focus-news.net/news/2017/12/14/2467157/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nІ. МЕТЕОРОЛОГИЧНА ОБСТАНОВКА:\r\nТемпературите са в интервала от - 3° до +10°.\r\nВремето над по-голямата част от страната е предимно облачно.\r\nСлаб вятър духа в областите Търговище, Добрич, София, Русе, Шумен, Варна и Смолян. \r\nСлаб дъжд вали в областите Силистра, Русе, Разград и в районите на Бистрица, Скравена, Етрополе/обл.София/; Трън/обл.Перник/; Въчетрън, Българене, Деков и Плевен/обл.Плевен/.  \r\nПътните настилки в страната са предимно сухи, по усойните райони – мокри, а в планинските – частично заледени и обработени.\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“: област Стара Загора: Временно се ограничава движението на МПС в лявото платно /посока София / по АМ Тракия от км 192+500 до км 193+800, движението се осъществява двупосочно в дясно платно - една лента за посока София-Бургас и една лента за посока Бургас-София поради извършване на ремонтни дейности. Срок до 21.12.2017 г.; област Бургас: от км 324+000 до км 359+000 в участъка „Карнобат-Ветрен” ще се извършват ремонтни дейности на асфалтовата настилка.Движението се регулира от пътни знаци.Срок до 18.12.2017 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 25.12.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 15.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.; \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: за посока София: гр. Баня – с. Марино поле – гр. Карлово и път I-6 Карлово – София; за посока Бургас: гр. Баня – с. Васил Левски и път I-6 Карлово – Бургас. Срок до 22.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.14", "title": "Актуална пътна обстановка"}
{"url": "http://www.focus-news.net/news/2017/12/14/2467158/zaklyuchitelnata-sreshta-na-varha-v-bryuksel-angela-merkel-i-emanyuel-makron-shte-obsadyat-konflikta-v-ukrayna-na-dvustranna-sreshta.html", "text": "В първия ден от заключителната среща на върха на държавните и правителствени лидери на страните от Европейския съюз, която започва в четвъртък, канцлерът на ФРГ Ангела Меркел и френският президент Еманюел Макрон ще проведат отделна двустранна среща, в рамките на която ще обсъдят изпълнението на Минските споразумения за конфликта в Украйна. Съответната информация бе потвърдена за Deutsche Welle от представител на Европейската комисия. \r\nСъгласно думите на източника, двамата лидери ще обменят мнения за постигнатия прогрес в прилагането на решенията, договорени в Минск през февруари 2015 г. – и дали изобщо има такъв. След срещата им, планирана за вечерните часове на деня, Макрон и Меркел ще представят заключенията си пред останалите участници в срещата на върха на ЕС и пред представителите на „нормандската четворка“, и ще изложат препоръките си за по-нататъшни действия с цел постигането на мир в Източна Украйна. Тереза Герова", "date": "2017.12.14", "title": "Заключителната среща на върха в Брюксел: Ангела Меркел и Еманюел Макрон ще обсъдят конфликта в Украйна на двустранна среща"}
{"url": "http://www.focus-news.net/news/2017/12/14/2467159/predstoyashti-sabitiya-v-stranata-za-14-dekemvri-agentsiya-fokus.html", "text": "***\r\nОт 10.00 часа в МВР, вътрешният министър Валентин Радев ще се срещне с европейският комисар, отговарящ за Съюза за сигурност Джулиан Кинг.\r\n*** \r\nОт 19.00 часа Sofia event center, (Парадайз Център) министърът на регионалното развитие и благоустройството Николай Нанков и заместник-министър Деница Николова ще участват в церемонията по връчването на годишните награди за постижения в областта на инвестиционните проекти, строителството и архитектурата в България – „Сграда на годината 2017”.\r\n***\r\nОт 09.00 часа ще се проведе заседание на Народното събрание. \r\n***\r\nПредседателят на Скупщината на Република Черна гора Иван Брайович ще бъде на официално посещение в България. В 10.30 часа председателят на Народното събрание Цвета Караянчева ще посрещне госта на официалния вход на парламента.  В 10.35 часа ще започне срещата на Цвета Караянчева и Иван Брайович. Двамата ще дадат изявление за медиите в 11.20 часа. В 11.40 часа ще бъдат поднесени венци пред Паметника на Незнайния воин. \r\n***\r\nОт 09.30 часа ще се състои заседание на Пленума на Висшия съдебен съвет.\r\n***\r\nОт 09.00 часа в зала „Сердика“ в „София Хотел Балкан“ ще се състои дискусия на тема „Първи ефекти от въвеждането на новия входно-изходен тарифен модел и на балансиращия пазар на природен газ\".\r\n***\r\nОт 09.30 часа 15 състав на СГС ще гледа делото срещу Любомир Д. (чл. 115-118 НК).\r\n***\r\nОт 09.30 часа II състав на Специализирания наказателен съд ще се гледа делото срещу Стоян Б. за организиране и ръководене на организирана престъпна група. \r\n***\r\nОт 10.00 часа в хотел „Витоша“ по проект „Изграждане и внедряване на система за дистанционно електронно гласуване“ ще се проведат симулации на дистанционно електронно гласуване в изпълнение на договор, сключен между Държавна агенция „Електронно управление“ (ДАЕУ) и „Ню Ай“ АД.\r\n***\r\nОт 10.30 часа в Музея на съобщенията главният изпълнителен директор на „Български пощи“ ЕАД Деян Дънешки ще валидира  издание на тема:  „100 години от полета на Ямболския цепелин (L59) – най-дългият полет без прекъсване във военната история” .\r\n***\r\nОт 10.30 часа в зала П034 на УНСС ще гостуват лектори от благотворителна инициатива „Бъдители. На тема „Спедиция, логистика и висока ефективност“ пред студентите ще говорят Биляна Панталеева – бизнес обучител и основател на „Бъдители“, Явор Панталеев – търговски директор на компания за спедиция, транспорт и логистика, и Стоян Стоянов – собственик на компания за спедициия, транспорт и логистика.\r\n***\r\nОт 11.00 часа ХVII състав на Специализирания наказателен съд ще се гледа делото срещу Ангел П., Анатоли А., Цветомир Ц. и др. за организиране и ръководене на организирана престъпна група.\r\n***\r\nОт 11.00 часа Х състав на Специализирания наказателен съд ще гледа делото срещу Владимир Н. за организиране и ръководене на организирана престъпна група. \r\n***\r\nОт 11.00 часа в залата на Направление архитектура и градоустройство на ул. „Сердика“ 5, ще бъде представена работата по три интегрирани проекта  за визуална комуникация и ориентация за посетителите и жителите на столицата – СОФИЯ ОБЩУВА.\r\n***\r\nОт 11.00 часа в Националния пресцентър на БТА Институтът за развитие на публичната среда /ИРПС/ ще даде пресконференция на тема „Проблеми и препоръки за партийното финансиране в България. Представяне на резултати от проучването „Партийното финансиране в България““.\r\n***\r\nОт 11.30 часа в зала „Изток“ на Народното събрание, Комисията по вътрешна сигурност и обществен ред и Комисията по европейските въпроси и контрол на европейските фондове ще се срещнат с европейския комисар за Съюза на сигурност Джулиан Кинг.\r\n***\r\nОт 12.00 часа в Националния пресклуб на БТА ще се състои пресконференция на тема „23 Фестивал на българското документално и анимационно кино „Златен ритон\".\r\n***\r\nВ 12.00 часа, в залата на 7 етаж в МОН ще бъде представено  новото издание на Рейтинговата система на висшите училища в България за 2017 г.\r\n***\r\nОт 13.30 часа в зала „Пресцентър“ на Министерство на труда и социалната политика ще се състои кръгла маса на тема „Децата в дигиталния свят: как да предотвратим и да се справим със сексуалното онлайн насилие над деца“.\r\n***\r\nОт 13.00 часа в Националния пресклуб на БТА ще се състои пресконференция на тема „Нов етап по дългия път на Закона за защита на българския фолклор и Националната кампания „Да запалим и съхраним огъня български!“.\r\n***\r\nОт 14.00 часа в Националния пресклуб на БТА, Център за анализи и маркетинг ще даде пресконференция на тема „Политически нагласи в края на 2017 г. - представяне на резултати от Национално представително изследване“.\r\n***\r\nОт 16.20 часа в НБУ (корпус 2 – зала 304) ще бъде проведе заключителен семинар на тема „SARCHUS-AIR - Локализиране и експериментална реконструкция на древни пътища и хабитати“.\r\n***\r\nОт 16.30 часа в Мраморно фоайе I етаж на Столична библиотека официално ще бъдат обявени победителите в ХIII национален Коледен литературен конкурс за есе, организиран от Столична библиотека и Народно читалище „Св. София, 1997“ – „Глобалното затопляне vs Дядо Коледа“.\r\n***\r\nОт 18.00 часа в зала „Яворов“ възпитаниците от Център за личностно и творческо развитие на децата на Благоевград ще представят празничен концерт.\r\n*** \r\nОт 16.30 до 18.00 часа в централата на ПП ГЕРБ, общинският съветник арх. Димитър Георгиев ще има приемен ден за граждани.\r\n*** \r\nОт 09.00 часа в Swiss Belhotel  „Димят“ ще се състои международна конференция, посветена на борбата със свлачищата и управлението на крайбрежните зони.\r\n*** \r\nОт 10.00 часа в Аулата на МБАЛ – Варна към ВМА ще бъдат открити „Дни на Науката 2017”.\r\n***\r\nОт 18.00 часа с празничен концерт в зала 1 на Фестивалния и конгресен център, Национално училище по изкуствата „Добри Христов“ – Варна ще посрещне своя празник - 73 години от основаването на училището и 142 г. от рождението на Добри Христов - изтъкнат общественик, композитор, диригент, теоретик в областта на музиката.\r\n*** \r\nОт 11.00 часа в кабинета на кмета в Община Велико Търново ще гостуват коледари от детска градина „Слънце“. \r\n*** \r\nОт 12.00 часа в зала 304 на Синдикалния дом ще се проведе заседание на ТКС на Федерация на синдикатите в здравеопазването с участието на зам.-председателя на федерацията д-р Пламен Радославов. Той ще изнесе информация от провелия се Национален съвет за тристранно сътрудничество (НСТС) в Министерския съвет (МС) относно състоянието на системата на здравеопазването в страната /финансово състояние на болници, размер на РЗ, недостиг на човешки ресурси и пр./. \r\n*** \r\nОт  15.00 часа библиотека на НЧ „Надежда 1869“ ще се проведе Коледна работилничка  за децата, участвали в лятната инициатива „В помощ на библиотекаря” . \r\n*** \r\nОт 18.00 часа в театралния салон на НЧ „Надежда 1869“ ще се проведе Коледен концерт „Надежда и приятели” . \r\n*** \r\nОт 10.00 часа в ДГ „Арабела“, кметът на Община Видин Огнян Ценков ще се включи в Националната седмица на четенето и ще прочете приказка на възпитаниците на заведението. \r\n***\r\nОт 10.15 часа в Регионалния пресклуб на БТА пресконференция ще дадат представителите на Инициативния комитет за реализиране на проектно предложение „Перлата на Балканите”. \r\n***\r\nОт 19.00 часа в малка зала на ХГ „Иван Фунев“ ще бъде представена коледна изложба на Малки художници.\r\n***  \r\nОт 18.00 часа в Зала 1 на Общината ще се проведе Коледен концерт на Балетна школа „Грация“.\r\n***\r\nОт 13.00 часа в Регионална библиотека „Дора Габе“ ще се състои приказна коледна разходка – четене на коледни приказки с деца.\r\n***\r\nОт 18.00 часа в Младежки център-Добрич ще се състои концерт „Коледни звездички“ на Клуб „Пиано“.\r\n***\r\nОт 18.00 часа в база на хор „Добруджански звуци“ ще се състои концерт „Трите стълба на музиката“ на деца от Музикална къща „Катлин“ и приятели.\r\n***\r\nВ 14.00 часа в Заседателна зала на Общински съвет ще се състои първата пресконференция на Община Дупница по проект „Интегриран градски транспорт на град Дупница\", който се осъществява с финансовата подкрепа на Оперативна програма „Региони в растеж” 2014-2020 г., съфинансирана от Европейския съюз, чрез Европейския фонд за регионално развитие.\r\n***\r\nОт 11.00 часа в сградата на кметство в село Ливада доброволци и щатни служители от БЧК - Бургас ще се срещнат с 24 от пострадалите семейства, които ще получат пакети с хранителни продукти и по една електрическа печка.\r\n***\r\nОт 11.00  часа в Заседателната зала на Община Перник ще бъде представена италианска софтуерна програма за управление на отпадъци.\r\n***\r\nОт 16.00 часа в Дом на културата „Борис Христов“ ще се проведе церемония по връчването на удостоверения за успешно завършени програми „Училище в облака“.\r\n***\r\nОт 11.30 часа в паричен салон на Централна поща – Кърджали ще се проведе коледно – новогодишно тържество, на което ще присъстват служители, граждани  и ученици от 3-ти „В“ клас на  СОУ „Отец Паисий“ в града.\r\n***\r\nОт 17.30 часа в Художествена галерия „Владимир Димитров – Майстора” ще бъде открита изложба „Убежни точки” на художници учители, съвместно с Регионално управление на образованието – Кюстендил.\r\n***\r\nОт 10.30 часа в Голямата заседателна зала на Общината ще се състои официална церемония по награждаване на \"Най-активните училища\" в Пловдив.\r\n***\r\nОт 12.00 часа в Дом на Културата „Борис Христов“ кметът инж. Иван Тотев ще връчи отличията на Община Пловдив на 14 компании за техния значим принос в развитието на бизнеса в града и региона.  \r\n***\r\nОт 14.00 часа в конферентната зала на хотел \"Империал\" ще се състои заключителна пресконференция във връзка с приключването на проект  „Независим живот-Район „Източен ” по процедура  на директно предоставяне на безвъзмездна финансова помощ.  \r\n***\r\nОт 13.00 часа в Заседателната зала на Общинския съвет ще се проведе  информационна среща на тема „ Перспективи, възможности и предизвикателства пред работата с осъдени лица, чрез артистични дейности“.\r\n***\r\nОт 16.00 часа в Дом на културата „Борис Христов“ ще се проведе церемония по връчването на удостоверения за успешно завършени програми „Училище в облака“.\r\n***\r\nОбщинските съветници от ГЕРБ ще имат приемен ден за граждани.  Петър Попов и Ясен Михайлов: от 17.30  до 19.00 часа в офиса на  ГЕРБ в район „Западен” на ул.  „Царевец” № 9; \r\nГошо Къчков от 17.30 до 19.00 часа в офиса на  ГЕРБ в район „Северен” на бул. „Марица” №91; \r\nПенчо Малинов от 17.00  до 18.30 часа в офиса на  ГЕРБ в район „Източен” на ул. „Коста Паница” №5; Веселин Маневски, от 16 до 18:00 часа в офиса на  ГЕРБ в район „Южен” на ул. „Академик Петър Динеков” № 1А. \r\n***\r\nОт 19.30 часа в зала „Пловдив” на хотел „Марица” ще се проведе благотворителна вечер под мотото “Деца помагат на деца на загинали служители от системата на МВР в Пловдивска област”.\r\n*** \r\nОт 10.30 часа в комплекс „Овеч“ ще се проведе събитие на Лумос за представяне на доклад за резултатите от подкрепата, както и дискусия за бъдещите инициативи в подкрепа на децата и младежите в община Провадия.\r\n*** \r\nОт 10.30 часа на Камерна сцена в Читалището ще се проведе „Дядо Коледа, донеси ми красота и вълшебство“. Празник с учениците от III „а“ и III „б“ класове на СУ „Николай Катранов“. \r\n***\r\nОт 19.00 часа в ресторант „Асеновец“ ще бъдат връчени наградите на „Свети Георги Победоносец“ – Сливен. \r\n*** \r\nОт 14.00 часа в Зала № 2 на Родопски драматичен театър „Николай Хайтов“, театър Кърджали гостува с постановката „Вълшебното бисерче“.\r\n***\r\nОт 18.00 часа в РБ „Захарий Княжески“ ще се състои коледен концерт на хор при Туристическо дружество „Сърнена гора”.\r\n***\r\nОт 19.00 часа в Драматичен театър ще се играе постановката „Сватбената рокля на Бети“ от Анна Петрова. \r\n***\r\nОт 19.00 часа в Оперен театър ще се състои концерт на Общински фолклорен ансамбъл „Загоре“.\t\r\n***\r\nВ галерия „Форум“ ще бъде открита Коледната изложба на Дружеството на Хасковските художници. \r\n***\r\nОт 18.00 часа в зала „Дружба“ ще се проведе благотворителен баскетболен турнир в подкрепа на Дани и Криси и подпомагане изграждането на сензорна стая за децата на Хасково.\r\n*** \r\nОт 13.00 часа в общинската администрация в Чепеларе ще се проведе пресконференция по българо-гръцки проект.", "date": "2017.12.14", "title": "Предстоящи събития в страната за 14 декември (Агенция „Фокус“)"}
{"url": "http://www.focus-news.net/news/2017/12/14/2467160/afp-sasht-shte-izprashtat-kibervoynitsi-na-boynoto-pole.html", "text": "В близко време САЩ ще изпратят кибервойници на бойното поле, предава AFP, като се позовава на информация от официални лица на Вашингтон. \r\nДокато мисията на армията обикновено е „да атакува и унищожи\", кибервойските ще имат по-различна цел, обясни полковник Робърт Райън, командир на бойните единици, базирани в Хавай.\r\nВ предходните месеци кибервойниците са били интегрирани в пехотни части и предстои да бъдат включени в бъдещи операции според нуждите на командирите, подчерта полковник Уилям Хартман от киберкомандването на американската армия.\r\nПрез последните три години специалните киберединици са обучавани за участието в подобен тип операции в тренировъчен център в южната част на щата Калифорния.Тереза Герова", "date": "2017.12.14", "title": "AFP: САЩ ще изпращат кибервойници на бойното поле"}
{"url": "http://www.focus-news.net/news/2017/12/14/2467161/predstoyashti-mezhdunarodni-sabitiya-za-14-dekemvri-agentsiya-fokus.html", "text": "Започва двудневна среща на върха на Европейския съюз, която най-вероятно ще даде зелена светлина за втора фаза от преговорите за Брекзит. \r\n*** Владимир Путин държи своята годишна пресконференция. \r\n*** Последен ден от осмия кръг на преговорите за Сирия, провеждани под егидата на ООН. \r\n*** Синдикати обявиха 24-часова стачка заради нови съкращение в бюджета, изискани от кредиторите на страната. \r\n***", "date": "2017.12.14", "title": "Предстоящи международни събития за 14 декември (Агенция \"Фокус\")"}
{"url": "http://www.focus-news.net/news/2017/12/14/2467162/nimh-dnes-vremeto-shte-bade-slanchevo-s-maksimalni-temperaturi-mezhdu-10-i-15.html", "text": "Атмосферното налягане е малко по-ниско от средното за декември и няма да се променя съществено. Днес още преди обяд от запад облачността ще се разкъса и намалее и след обяд над повечето райони ще е предимно слънчево. Вечерта от запад-северозапад ще започне ново заоблачаване. Вятърът ще се ориентира от северозапад, ще е слаб до умерен и с него ще проникне хладен въздух и температурите слабо ще се понижат. Минималните температури ще бъдат между 2° и  7°, а максималните – между 10° и 15°, в София около 11°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Мартин Славчев. \r\nНад Черноморието преди обяд облачността ще е значителна и на отделни места ще превали слаб дъжд. След обяд облачността ще се разкъса и намалее. Ще духа до умерен вятър от запад-северозапад. Максимални температури на въздуха: 12°-15°. Температурата на морската вода е 11°. Вълнението на морето ще бъде около 2 бала.\r\nНад планините ще има променлива облачност, без съществени валежи. Ще духа силен запад-северозападен вятър. Максимална температура на височина 1200 метра около 6°, на 2000 метра – около 1°.", "date": "2017.12.14", "title": "НИМХ: Днес времето ще бъде слънчево с максимални температури между 10° и 15°"}
{"url": "http://www.focus-news.net/news/2017/12/14/2467163/vitseprezidentat-iliyana-yotova-shte-bade-na-rabotni-poseshteniya-v-republika-makedoniya-i-republika-gartsiya.html", "text": "Вицепрезидентът Илияна Йотова ще бъде на работни посещения в Република Македония и Република Гърция, съобщиха от прессекретариата на държавния глава. Днес вицепрезидентът ще замине за македонската столица Скопие за среща с представители на български организации в Република Македония. След това Илияна Йотова ще присъства на обявяването на инициатива за създаването на Българо-македонски бизнес клуб. В рамките на работното посещение вицепрезидентът ще се срещне с председателя на македонския парламент Талат Джафери и министър-председателя Зоран Заев. Планирана е среща и с Роберт Поповски – министър без портфейл, отговарящ за комуникациите, отчетността и прозрачността на Република Македония.\r\nНа 15 декември вицепрезидентът Йотова ще бъде в Солун по повод десетата годишнина от създаването на българското неделно училище в града и ще участва в коледното му тържество. Предвидена е среща с игумена на Атонската обител „Св. Вмчк. Георги Зограф“ Негово Високопреподобие архимандрит Амвросий. По време на визитата вицепрезидентът ще проведе срещи с кмета на Солун Янис Бутарис и представители на официалните власти. \r\nНа 16 декември в българското генерално консулство Илияна Йотова ще разговаря с представители на дружества на българската общност в Гърция.", "date": "2017.12.14", "title": "Вицепрезидентът Илияна Йотова ще бъде на работни посещения в Република Македония и Република Гърция"}
{"url": "http://www.focus-news.net/news/2017/12/14/2467164/gd-granichna-politsiya-intenziven-e-trafikat-za-tovarni-avtomobili-na-gkpp-kapitan-andreevo-na-izhod.html", "text": "На българо-турската граница трафикът е интензивен на гранични контролно-пропускателни пунктове „Капитан Андреево“ и на „Лесово“ за товарни автомобили на изход. Това съобщиха от пресцентъра на ГД „Гранична полиция“. Информацията за трафика на българските гранични контролно-пропускателни пунктове е към 06.00 часа. \r\nНа българо-сръбската, българо-македонската, българо-гръцката граница и на българо-румънската граница трафикът е нормален на всички гранични контролно-пропускателни пунктове.", "date": "2017.12.14", "title": "ГД „Гранична полиция“: Интензивен е трафикът за товарни автомобили на ГКПП „Капитан Андреево“ на изход"}
{"url": "http://www.focus-news.net/news/2017/12/14/2467165/antoniu-guterish-rezolyutsiite-na-oon-za-severna-koreya-tryabva-da-badat-iztsyalo-izpalneni.html", "text": "Генералният секретар на САЩ Антониу Гутерис заяви в четвъртък, че резолюциите на Съвета за сигурност на ООН относно ядрените и ракетните програми на Северна Корея трябва да бъдат изцяло изпълнени от Пхенян и други страни, предава Reuters.\r\nПортугалецът направи съответните коментари пред репортери след среща с японския министър-председател Шиндзо Абе. Разговорът между двамата се състоя в Токио броени дни, след като държавният секретар на САЩ Рекс Тилърсън предложи започването на директни преговори с Пхенян без каквито и да било предварителни условия. \r\nОт Белия дом обаче не пожелаха да уточнят дали президентът Доналд Тръмп, който използва остра реторика по отношение на Северна Корея, е дал одобрението си за инициативата на първия дипломат на Вашингтон. Тереза Герова", "date": "2017.12.14", "title": "Антониу Гутериш: Резолюциите на ООН за Северна Корея трябва да бъдат изцяло изпълнени"}
{"url": "http://www.focus-news.net/news/2017/12/14/2467166/premierat-boyko-borisov-zaminava-za-uchastie-v-redovnoto-zasedanie-na-evropeyskiya-savet.html", "text": "Министър-председателят Бойко Борисов ще участва в редовното заседание на Европейския съвет, което ще се проведе днес и утре в Брюксел, съобщиха от правителствената информационна служба. Основните теми, които ще обсъдят лидерите на държавите от Европейския съюз, са „Сигурност и отбрана“ и „Социално измерение, образование и култура“. Европейският съвет ще заседава и във формата по чл. 50, за да направи преглед на актуалното състояние на преговорите за оттегляне на Обединеното кралство от ЕС.", "date": "2017.12.14", "title": "Премиерът Бойко Борисов заминава за участие в редовното заседание на Европейския съвет"}
{"url": "http://www.focus-news.net/news/2017/12/14/2467167/ministar-nikolay-nankov-shte-uchastva-v-tseremoniyata-po-nagrazhdavaneto-na-pobeditelite-v-konkursa-sgrada-na-godinata-2017.html", "text": "Министърът на регионалното развитие и благоустройството Николай Нанков и заместник-министър Деница Николова ще участват днес в церемонията по връчването на годишните награди за постижения в областта на инвестиционните проекти, строителството и архитектурата в България – „Сграда на годината 2017”. Това съобщиха от пресцентъра на МРРБ.\r\nСъбитието е с начален час 19.00 часа и ще се проведе в Sofia event center, (Парадайз Център), ет. 3 в столицата.", "date": "2017.12.14", "title": "Министър Николай Нанков ще участва в церемонията по награждаването на победителите в конкурса „Сграда на годината 2017”"}
{"url": "http://www.focus-news.net/news/2017/12/14/2467168/evropeyskiyat-komisar-dzhulian-king-otgovaryasht-za-sayuza-za-sigurnost-shte-provede-rabotna-sreshta-s-ministar-valentin-radev.html", "text": "В рамките на визитата си в България европейският комисар, отговарящ за Съюза за сигурност, Джулиан Кинг ще проведе работна среща с министър Валентин Радев, съобщиха от пресцентъра на МВР. Срещата е планирана за днес от 10.00 часа и ще се състои в кабинета на вътрешния министър.", "date": "2017.12.14", "title": "Европейският комисар Джулиан Кинг, отговарящ за Съюза за сигурност, ще проведе работна среща с министър Валентин Радев"}
{"url": "http://www.focus-news.net/news/2017/12/14/2467169/parlamentat-shte-glasuva-prezidentskoto-veto-varhu-byudzheta-na-nzok-za-2018-g.html", "text": "Парламентът ще гласува Закона за Бюджета на НЗОК през 2018 година, върху който президентът Румен Радев наложи вето. Това се посочва в програмата за работа на Народното събрание. На 8 декември държавният глава върна за ново обсъждане бюджета на Касата за следващата година, заради незаплащането на определени лекарствени продукти. Президентът смята, че се създава различно третиране на здравноосигурените лица и се засяга основно конституционно право за достъпна медицинска помощ. Здравното министерство определи като несериозни мотивите на държавния глава за налагане на вето върху Бюджета на Касата. На 12 декември бюджетната комисия отхвърли президентското вето. \r\nБюджетът бе приет на 29 ноември, като бяха отпуснати 27 млн. допълнително от резерва на Касата за първична и специализирана извънболнична помощ, дентална помощ и медико-диагностични дейности. Бюджетът е с 400 млн. лева повече спрямо 2017 година. Въпреки критиките на опозицията и на пациентски организации в закона остана забраната НЗОК да заплаща нови медикаменти. Парламентът реши също Касата да не сключва договори с болници по нови клинични пътеки, както и с новите болници. \r\nСлед пленарното заседание Комисията по отбрана ще гласува Актуализирана Стратегия за национална сигурност. Министърът на здравеопазването Кирил Ананиев ще отговаря на депутатски въпроси в здравната комисия.", "date": "2017.12.14", "title": "Парламентът ще гласува президентското вето върху Бюджета на НЗОК за 2018 г."}
{"url": "http://www.focus-news.net/news/2017/12/14/2467170/predsedatelyat-na-skupshtinata-na-republika-cherna-gora-ivan-brayovich-shte-bade-na-ofitsialno-poseshtenie-v-balgariya.html", "text": "Делегация на Скупщината на Република Черна гора, водена от нейния председател Иван Брайович, ще бъде на официално посещение в България на днес и утре. Визитата е по покана на председателя на Народното събрание Цвета Караянчева. Това съобщиха от пресцентъра на Народното събрание.    \r\nДнес в 10.30 часа председателят на Народното събрание ще посрещне госта на официалния вход на парламента.   \r\nВ 10.35 часа ще започне срещата на Цвета Караянчева и Иван Брайович. Двамата ще дадат изявление за медиите в 11.20 часа. След това, в 11.40 часа, ще бъдат поднесени венци пред Паметника на Незнайния воин. \r\nВ програмата на черногорските парламентаристи са предвидени срещи с вицепремиера по правосъдната реформа и министър на външните работи Екатерина Захариева и с министъра за Българското председателство на Съвета на ЕС 2018 г. Лиляна Павлова. \r\nНа 15 декември в 10.45 часа в зала „Запад” на парламента народни представители от Комисията по европейски въпроси и контрол на европейските фондове и Групата за приятелство България – Черна гора ще се срещнат с чуждестранните гости. По-късно председателят на Скупщината на Черна гора Иван Брайович ще разговаря с президента на Република България Румен Радев.   \r\nПо време на визитата си у нас черногорската делегация ще посети също храм-паметника „Свети Александър Невски”, както и град Пловдив.", "date": "2017.12.14", "title": "Председателят на Скупщината на Република Черна гора Иван Брайович ще бъде на официално посещение в България"}
{"url": "http://www.focus-news.net/news/2017/12/14/2467171/britanskiyat-parlament-shte-ima-poslednata-duma-za-razvoda-s-bryuksel-obzor.html", "text": "Депутатите в Камарата на общините одобриха предложените промени в закона за Брекзит, съгласно които парламентът в Лондон ще има последната дума в „развода“ с Брюксел.  Договорът за излизането на Великобритания от структурите на Европейския съюз трябва да бъде одобрен от парламента – в подкрепа на това решение се изказаха 309 от депутатите, 305 гласуваха „против“. \r\nВотът в Лондон  е първото сериозно поражение на премиера Тереза Мей по въпросите за Брекзит. Принос за изхода от гласуването дадоха и част от торите, които не са убедени привърженици на раздялата между Великобритания и ЕС.  Водени от от бившия главен прокурор Доминик Грийв, „бунтовниците“ сред консерваторите, както ги определиха медиите след проведеното гласуване, се надяват да отменят или поне да забавят изпълнението на резултатите от референдума за Брекзит, като предизвикат ситуация, която да наложи отлагането на „развода“ за по-късна дата. И успяха да спечелят вота с четири гласа разлика, въпреки силния натиск от редиците на собствената им партия.\r\nСмущаващото поражение – първото за Мей в плановете й за Брекзит, дойде след като Джереми Корбин призова депутатите от Лейбъристката партия  също да подкрепят промените в законодателството, предложени от Грийв. Резултатът от вота разкри дълбокото разделение в редиците на торите, което ще попречи на Мей да се похвали с „победа“ в Брюксел.\r\nА такава й нужна. В четвъртък, 14 декември, в белгийската столица започва заключителната за годината среща на правителствените и държавни лидери на страните от Общността.  В рамките й следваше да бъде обявено, че е постигнат „достатъчен напредък“ по въпросите за Брекзит, за да се премине към следващата фаза на преговорите между Брюксел и Лондон. \r\nБританският министър-председател трябваше да използва форума на високо равнище, за да започне преговорите за търговската част от споразумението за излизане на Обединеното кралство от структурите на Общността, но сега европейските лидери ще се чудят дали тя все още има необходимата политическа подкрепа в Лондон, за да сключи сделката. \r\nОчаква се в рамките на двудневния форум в Брюксел главният преговарящ с Лондон от името на ЕС Мишел Барние да информира лидерите за напредъка, постигнат в първата фаза на разговорите, и официално да отправи препоръка за продължаването им. Ако няма изненада в последната минута, от лидерите се очаква да я одобрят.Тереза Герова", "date": "2017.12.14", "title": "Британският парламент ще има последната дума за „развода“ с Брюксел (ОБЗОР)"}
{"url": "http://www.focus-news.net/news/2017/12/14/2467172/mvnr-24-chasova-obshtonatsionalna-stachka-e-obyavena-v-gartsiya.html", "text": "24-часова общонационална стачка е обявена в Гърция за днес. В нея ще участват най-големите синдикати в страната - съюзът на държавните служители, Общата федерацията на трудещите се, преподаватели и Общогръцката федерация по корабоплаване. Стачните действия ще обхванат и обществения транспорт в Гърция - автобуси, тролейбуси, метро, железопътен транспорт и кораби. Това съобщиха от пресцентъра на Министерството на външните работи (МВнР).\r\nПо информация на българското посолство в Атина, тролейбусите и автобусите в страната няма да се движат от началото на работния ден на 14 декември до 09.00 ч. и от 21.00 ч. до края на работния ден. Общогръцката федерация по корабоплаване е обявила стачката да започне в 00,01 ч и да приключи в 24.00 ч на 14 декември, като в тези часове морски транспорт няма да се движи. \r\nВ тази връзка Министерството на външните работи препоръчва на българските граждани, пребиваващи или пътуващи до Гърция да се информират предварително за разписанията на превозните средства и възможните алтернативни връзки с друг вид транспорт. \r\nДипломатическите мисии на България в Гърция остават на разположение на българските граждани на следните телефони: \r\n- Посолство в Атина: +30 210 67 48 105, +30 210 67 48 106, +30 210 67 48 107; \r\n- Генерално консулство в Солун: +30 2310 829 210; +30 2310 869 510.", "date": "2017.12.14", "title": "МВнР: 24-часова общонационална стачка е обявена в Гърция"}
{"url": "http://www.focus-news.net/news/2017/12/14/2467173/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа. \r\nНикола ПЕТКОВ", "date": "2017.12.14", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2017/12/14/2467174/shte-bade-predstavena-vizualna-kampaniya-za-sofiya.html", "text": "Визуална кампания за София ще бъде представена от 11.00 часа в залата на Направление \"Архитектура и градоустройство\" към Столична община на ул. „Сердика“ 5. Това съобщиха от пресцентъра на Столичния общински съвет (СОС). Малина Едрева – председател на Постоянната комисия по култура и образование в СОС, главният архитект на София Здравко Здравков и членове на работната група ще представят работата по три интегрирани проекта за визуална комуникация и ориентация за посетители и жители на столицата – \"София общува\". \r\nПо-конкретно, ще бъдат представени резултатите от проучване за отразяването на София в социалните мрежи и международни медии, кампанията за визуална комуникация на града по време на председателството и система за ориентация на туристи и граждани в столицата и градския транспорт.", "date": "2017.12.14", "title": "Ще бъде представена визуална кампания за София"}
{"url": "http://www.focus-news.net/news/2017/12/14/2467175/obshtinskiyat-savetnik-ot-gerb-burgas-arh-dimitar-georgiev-organizira-priemen-den.html", "text": "Общинският съветник от ГЕРБ-Бургас арх. Димитър Георгиев ще има приемен ден днес от 16.30 ч. до 18.00 часа в централата на партията в морския град, намираща се на ул. \"Конт Андрованти\" 5.\r\nДимитър Георгиев е председател на Комисията по устройство на територията и член на Комисията по правни въпроси.\r\nЗа традиционната приемна на общинските съветници от ПП ГЕРБ записвания се правят на място в офиса на партията или на телефон 056 81 90 40.", "date": "2017.12.14", "title": "Общинският съветник от ГЕРБ-Бургас арх. Димитър Георгиев организира приемен ден"}
{"url": "http://www.focus-news.net/news/2017/12/14/2467176/afp-v-politseyskata-akademiya-v-mogadishu-e-izvarshen-samoubiystven-atentat-ima-zhertvi.html", "text": "Самоубийствен атентатор задейства взривно устройство в полицейската академия в сомалийската столица Могадишу, предава AFP. \r\nПравоохранителните органи съобщават за няколко души, които вероятно са убити при атаката. \r\n„Лице, носещо жилетка с експлозиви, влезе в лагера, дегизиран като полицай, и се взриви. Има жертви и множество ранени\", заяви представител на полицията в Могадишу. Тереза Герова", "date": "2017.12.14", "title": "AFP: В полицейската академия в Могадишу е извършен самоубийствен атентат, има жертви"}
{"url": "http://www.focus-news.net/news/2017/12/14/2467177/denyat-14-dekemvri-v-svetovnata-istoriya.html", "text": "През 1215 г. Четвъртият Латернски събор постановява периодично да се събират пари за подпомагане на кръстоносните походи. През 1639 г. в Германия е изобретен кларинетът. През 1819 г. Алабама става двадесет и втория щат на САЩ. През 1901 г. - в Лондон се провежда първият турнир по тенис на маса. През 1911 г. - норвежката експедиция на Роалд Амундсен достига първа до Южния полюс, изпреварвайки с 34 дни англичаните, водени от капитан Скот. Навършват се 96 години от присъединяването на остров Крит към Гърция, след като по-рано, на 17 май 1913 г. в Лондон, Великобритания, е подписан Лондонският мирен договор между Турция и балканските държави (България, Сърбия, Гърция и Черна гора), с което формално се слага край на Балканската война (1912-1913). През 1916 г. Дания взема решение да продаде Карибските си владения на САЩ за 25 млн. щ.д. През 1949 г. - Йерусалим е обявен за столица на Израел, а през 1952 г. – в Кливланд (САЩ) е проведена първата в света успешна операция за разделяне на сиамски близнаци. 1953 г. - за първи президент на Югославия е избран маршал Й. Б. Тито. 1980 г. - страните от НАТО излизат с резолюция, предупреждаваща СССР да не се намесва във вътрешните работи на Полша, която е залята от масови протести, организирани от профсъюза “Солидарност”. На 14 декември са родени: гръцкият крал Павел І, Мишел дьо Нострадам, известен като Нострадамус френски астролог, останал в историята със своите предсказания. На тази дата умира Андрей Дмитриевич Сахаров - руски физик, академик. \r\n2016 г.\r\nАмериканската компания Amazon, най-голямата в света по оборот сред продаващите стоки и услуги чрез Интернет, обявява първата доставка с дрон на 2 километра от своя склад в Обединеното кралство.\r\n2016 г.\r\nУчените от Университета в Торонто представят откритията на най-старата вода в света - на 2 милиарда години от мина в Канада.\r\n2015 г.\r\nХиляди бразилци излизат на улиците с искане към конгреса на страната да изпрати в оставка президента Дилма Русеф. Палламентът на Бразилия вече е стартирал процедура по импийчмънт на президента.\r\n2014 г.\r\nЯпонските граждани гласуват в парламентарни избори. Министър-председателят от Либерално-демократическата партия Шинзо Абе и техните коалиционни партньори печелят 325 от 475-те места в парламента и нов мандат.\r\n2014 г.\r\n24 часова национална стачка парализира Белгия. Стачката започва в 22 часа местно време (23 часа българско време). Затворено е и въздушното пространство на страната, като са засегнати около 600 полета.\r\n2014 г.\r\nТурската полиция арестува 24 журналисти, за които се знае, че са поддръжници на Фетхуллах Гюлен, който е съперник на настоящия турски президент Реджеп Таип Ердоган и понастоящем е в самоналожено изгнание в САЩ.\r\n2013 г.\r\nКитайската междупланетна станция „Чанъе-3“ с лунохода „Юйту“ се прилунява успешно в „Залива на дъгата“. Предвижда се изпълнението на три месечна програма по събирането на лунни образци. Китай смята да изпрати космонавти на Луната след 2020 г.. В митологията Юйту е нефритеният заек на богинята Чанъе.\r\n2012 г.\r\nПри стрелба в началното училище „Сънди Хук“ в щата Кънектикът, САЩ са убити 20 деца и 8 възрастни. Президентът на САЩ Обама обявява 4-дневен национален траур. Това е второто по брой жертви масово убийство в училище в САЩ след април 2007 г., когато във Вирджинския политехнически институт убиват 32 души. \r\n2012 г.\r\nВицепремиерът и министър по въпросите на стратегическите заплахи на Израел Авигдор Либерман подава оставка поради загуба на доверие.\r\n2012 г.\r\nПрезидентът на САЩ Обама подписва закон, известен като „Списъка на Магнитски“, предвиждащ санкции за руски политици и чиновници, нарушаващи правата на човека и имащи отношение към убийството в ареста на руския адвокат Сергей Магнитски, обвинен в укриване на данъци. Списъкът съдържа имената на 60 човека от МВД, ФСБ, ФНС, Арбитражния съд, Генералната прокуратура и ФСИН, а също и кратко описание за ролята на посочените лица в делото Hermitage Capital.\r\n2011 г.\r\nПарламентът на Чехия гласува закон за преки избори на президент.\r\n2011 г.\r\nЗа първи път от 2008 г. Организацията на страните износителки на петрол вдига квотата за добив на нефт.\r\n2011 г.\r\nСписание „Тайм” обявява за човек на годината „Протестиращия“ (анонимния протестиращ по цял свят през 2011 г.).\r\n2004 г.\r\nОткрит е Виадукт Мийо на най-високия мост в света, разположен в близост до Мийо, Франция.\r\n2003 г.\r\nПублично е обявена информацията за залавянето на Садам Хюсеин.\r\nСадам Хюсейн е заловен след дълго преследване на 13 декември 2003 г. в скривалище в Ад Даур, на 15 км. южно от родния му град Тикрит. По непотвърдени данни той е издаден от жител на Тикрит, след като САЩ обявяват награда от 25 млн. долара за информация за бившия иракски диктатор. По-рано САЩ плащат 30 млн. долара на човека, издал синовете му Удай и Кусай. \r\nОперацията по задържането на Саддам с кодово име \"Червена зора\" е осъществена от войници от Четвърта американска пехотна дивизия. Според саудитския вестник „Ер Рияд\" при залавянето на Саддам е използван упойващ газ. С него са обработени няколко квадратни километра от района на скривалището му, а въздействието на газа е усетено и от местните жители. При залавянето си бившият диктатор не оказва съпротива. Веднага е подложен на медицински преглед, който установява, че Хюсеин не е ранен и е в добро здраве. ДНК-тест установява със сигурност самоличността му. На следващия ден залавянето му е обявено публично. Показани са видеокадри на маскирания с изкуствена брада Саддам Хюсеин. На тях се вижда как бившият иракски президент е подложен на обстоен преглед на зъбите, очите и пръстовите отпечатъци.\r\n1998 г.\r\nНа заседание на Палестинския съвет в Газа от Устава на ООП е премахната точка изискваща ликвидирането на държавата Израел. Това става в присъствието на президента на САЩ Бил Клинтън.\r\n1992 г.\r\nВиктор Черномирдин става министър-председател на Русия.\r\n1980 г.\r\nСтраните от НАТО излизат с резолюция, предупреждаваща СССР да не се намесва във вътрешните работи на Полша, която е залята от масови протести, организирани от профсъюза “Солидарност”.\r\n1979 г.\r\nПрезидентът на САЩ Джими Картър предлага да се отмени рожденият ден на Мартин Лутер Кинг като национален празник на САЩ.\r\nДжеймс Ърл Картър е роден на 1 октомври 1924 г. Той е 39-ия президент на САЩ (1977-1981). Неговото управление се характеризира със застой след Виетнамската война, скандала Уотъргейт и икономическите трудности в САЩ. Джими Картър въвежда строго законодателство за защита на околната среда, дерегулира въздушната, железопътната, финансовата, комуникационната и петролната индустрия. Помага на социалната система и назначава рекорден брой жени и представители на малцинствата на значими държавни и съдебни позиции. Във външната си политика Картър установява пълни дипломатически отношения с Китай. През 2002 г. получава Нобелова награда за мир.\r\n1970 г.\r\nВ корабостроителниците в Гданск, Гдиня и Шчечин започват масови стачки във връзка с рязкото повишение на цените в Полша. След намесата на армията в потушаването на стачката загиват около сто души, а ръководителят на полските комунисти Владислав Гомулка е принуден да подаде оставка. Той е избран за първи секретар на Централния комитет на Полската обединена работническа партия през 1956 г.\r\n1967 г.\r\nУчени от Станфордския университет изолират в епруветка ДНК от вирус.\r\n1962 г.\r\nКосмическата сонда \"Маринър II\" за пръв път изпраща на Земята информация от друга планета – Венера.\r\n1960 г.\r\nВ Париж е създадена Организацията за икономическо сътрудничество и развитие. Тя е предшественик на Организацията за европейско икономическо сътрудничество, създадена през 1948 г. с цел администриране на американската и канадската помощ по Плана Маршал за възстановяване на Европа след Втората световна война. В Организацията за икономическо сътрудничество и развитие (ОИСР) членуват 30 държави (Австрия, Белгия, Канада, Дания, Франция, Германия, Гърция, Исландия, Ирландия, Италия, Люксембург, Холандия, Норвегия, Португалия, Испания, Швеция, Швейцария, Турция, Великобритания и САЩ - от 1961 г.; Япония - от 1964 г.; Финландия - от 1969 г., Австралия - от 1971 г.; Нова Зеландия - от 1973 г., Мексико - от 1994 г.; Чехия – 1995 г.; Унгария - от 1996 г.; Полша и Корея - от 1996 г., Словакия - от 2000 г.). Комисията на Европейския съюз също участва в нейната работа.\r\nОсновна задача на ОИСР е изграждане на силни икономики в страните членки, подобряване на ефективността, стимулиране на пазарна система, разрастване на свободната търговия и принос към развитието на индустриализираните и развиващите се страни.\r\n1958 г.\r\nСъветска експедиция първа в света достига “полюса на недостъпността” в Антарктида. На ледения континент това е най-отдалечената точка от океана.\r\n1953 г.\r\nЗа първи президент на Югославия е избран маршал Й. Б. Тито.\r\nЙосип Броз Тито е югославски политик, управлявал Социалистическа федеративна република Югославия от края на Втората световна война до своята смърт през 1980 г. Роден е под името Йосип Броз в Кумровец, Северозападна Хърватска, в областта Загоре, която по това време се намира в Австро-Унгария. По време на Първата световна война е арестуван за антивоенна пропаганда и е пратен на Източния фронт, в областта Галиция. През 1920 г. става член на Югославската комунистическа партия. Получава прякора си Тито през 1934 г. Същата година става член на Политбюро, а от 1940 г. е генерален секретар на ЦК на Югославската КП. През 1952 г. става генерален секретар на ЦК, а през 1966 г. - председател на Съюза на югославските комунисти. По време на Втората световна война е главнокомандващ Народноосвободителната армия на Югославия (1941-1945 г.), като в периода 1943-1945 г. е председател на Националния комитет за освобождение на Югославия. През 1945 г. става председател на Министерския съвет, а от 1953 г. е президент на Югославия. \r\n1952 г.\r\nВ Кливланд (САЩ) е проведена първата в света успешна операция за разделяне на сиамски близнаци.\r\n1949 г.\r\nЙерусалим е обявен за столица на Израел.\r\n1949 г.\r\nВърховният съд на Канада отменя закон от 1886 г., забраняващ производството на маргарин.\r\n1946 г.\r\nОбщото събрание на ООН гласува за създаване на щабквартира на организацията в Ню Йорк.\r\n1939 г.\r\nСССР е изключен от Лигата на нациите заради нападението срещу Финландия. \r\nСъветският съюз нахлува във Финландия на 30 ноември 1939 г. Целта е присъединяване на Карелия към съветската държава. Първият период на войната завършва в края на декември 1939 г. Червената армия е спряна пред линията \"Манерхайм\". Това е финландска система от дълговременни укрепления на Карелския провлак по границата със СССР. Строена е през 1927-39 г. по инициатива на К. Манерхайм. Дължината й е 135 км, дълбочина й достига до 90 км. Има около 2000 огневи съоръжения. \r\nВ краят на 1939 г. съветският генерален щаб разработва нов план за войната и на 11 февруари 1940 г. войските на маршал С. К. Тимошенко правят пробив на линията \"Манерхайм\". Град Виборг и района около него е завладян, а Финландия е принудена да сключи мирен договор на 12 март 1940 г. Новата граница между двете държави е коригирана в полза на Съветския съюз.\r\n1939 г.\r\nПо време на Втората световна война (1939-1945 г.) Хитлер заповядва да започне изготвянето на план за нахлуване в Норвегия.\r\nОперацията получава кодовото име Везерюбунг. Нейната цел е с окупирането на Норвегия и Дания да се попречи на англичаните да се утвърдят в Скандинавия и на Балтийско море. Окончателният вариант на операцията е утвърден на 7 март 1940 г. Провеждането на операцията е възложено на генерал от пехотата Н. фон Фалкенхорст, а за нейно начало е определена датата 9 април 1040 г. Няколко дни преди това от различни германски пристанища започват да отплават натоварени с оръдия и танкове транспортни съдове, маскирани като търговски кораби. \r\nРано сутринта на 9 април германските посланици в Осло и Копенхаген връчват на съответните правителства ноти, в които намеренията на Райха да ги окупира са представени като предприемане на мерки за защитата срещу инвазия от страна на Англия и Франция. Дания се подчинява на исканията на практика без съпротива, с което входовете в Балтийско море попадат в германски ръце.\r\nВ Норвегия германският флот се сблъсква с някои затруднения. Английски подводници и самолети още през първия ден от операцията потопяват германските крайцери “Карлсруе“ и “Кьонигсберг“. Силният огън на норвежката брегова отбрана в района на Осло унищожава и крайцера “Блюхер“. В това време приближаващите норвежкото крайбрежие британски бойни и транспортни съдове се насочват към Нарвик с намерение да изтласкат оттам завзелите го германски части. Започва ожесточен морски бой, в който и двете страни търпят тежки загуби. Въпреки превъзходството си в сили и средства и установеното господство по море англичаните се забавят със десанта, което позволява на германците да увеличат числеността на гарнизона и да укрепят позициите си. На 28 май, с над 20 000 английски, френски, полски и норвежки бойци, съюзниците превземат Нарвик. Рязкото изостряне на обстановката във Франция обаче ги принуждава след няколко дни да вземат решение за напускането му. Задържането на Нарвик става безсмислено и се пристъпва към неговата евакуация. Заедно с гарнизона отпътуват норвежкият крал и членовете на правителството. \r\nС окупирането на Норвегия Третият райх си осигурява благоприятни предпоставки за по-нататъшното водене на войната.\r\n1934 г.\r\nВ Турция е дадено право на глас на жените.\r\n1917 г.\r\nЛев Троцки предлага гилотината да бъде използвана за борба с враговете на народа.\r\nТроцки е един от организаторите на първата руска революция през 1905 г. и на практика ръководител на октомврийския преврат през 1917 г. Той е народен комисар на външните работи в първото болшевишко правителство. Ръководи руската делегация в Брест-Литовск между 17 декември 1917 г. и 10 февруари 1918 г. \r\nНа 13 март 1918 г. Троцки става военен и военноморски министър. Той допринася в голяма степен за организирането на Червената армия. Същата година въвежда системата на концентрационните лагери в Русия, известна под името ГУЛАГ, по-късно доразвита от Сталин. След смъртта на Ленин участва в борбата със Сталин за властта в СССР. През 1927 г. е отстранен от ЦК на ВКП (б), а през 1929 г. изгонен от СССР. Престоява по няколко години в Турция, Франция и Норвегия, докато през 1936 г. се заселва в Мексико. Там живее известно време в домовете на художниците Диего Ривера и Фрида Кало. На 20 август 1940 г. е смъртно ранен в дома си от съветския агент Рамон Меркадер и на 21 август 1940 г. умира. Погребан е в двора на дома си в Мексико сити.\r\n1916 г.\r\nДания взема решение да продаде Карибските си владения на САЩ за 25 млн. щ.д.\r\n1911 г.\r\nНорвежката експедиция на Роалд Амундсен достига първа до Южния полюс, изпреварвайки с 34 дни англичаните, водени от капитан Скот.\r\nРоалд Амундсен е норвежки полярен пътешественик и изследовател. Той пръв преминава северозападния път от Гренландия до Аляска с кораба \"Йоа\" (1903-1906 г.). В годините 1910-1912 г. ръководи експедицията в Антарктика с кораба \"Фрам”. През 1918-1920 г. преминава край северните брегове на Евразия с кораба \"Мод\". През 1926 г. ръководи първото прелитане над Северния полюс с дирижабъла “Норвегия\". Загива в Баренцево море, търсейки експедицията на италианския генерал У. Нобиле.\r\n1901 г.\r\nВ Лондон се провежда първия турнир по тенис на маса.\r\n1900 г.\r\nМакс Планк представя в Берлин своята квантова теория.\r\nМакс Карл Ернст Лудвиг Планк е германски физик, един от основоположниците на квантовата физика. Роден е на 23 април 1858 г. в Кил, Прусия. Професор и директор е на Института за теоретична физика в Берлин, член на Берлинската академия на науките и на други чужди академии. Автор е на много трудове върху енергията и топлината. През 1900 г. Макс Планк извежда Закона за излъчване на абсолютно черното тяло. Същата година въвежда и Планковата константа. През 1919 г. Макс Планк получава Нобелова награда за физика за откриване на квантовата енергия. Умира на 4 октомври 1947 г.\r\n1870 г.\r\nСръбският политически деец Алимпие Василевич изпраща писмо до Димитър Ценович, в което от името на правителството го кани да пристигне в Белград, за да започнат преговори за общи действия срещу Високата порта. \r\nВ началото на март 1871 г. емигрантските дейци в Букурещ решават да изпратят Ценович в Белград за започване на преговори със сръбското правителство. Той пристига в Белград на 21 март 1871 г. Там се среща с министър-председателя Радивой Милойкович и със Светозар Милетич.\r\n1819 г.\r\nАлабама става двадесет и втория щат на САЩ.\r\n1639 г.\r\nВ Германия е изобретен кларинета.\r\n1215 г.\r\nЧетвъртият Латернски събор постановява периодично да се събират пари за подпомагане на кръстоносните походи.На тази дата са родени:\r\n1922 г.\r\nРоден е Николай Генадиевич Басов – руски физик, един от основоположниците на квантовата радиофизика, лауреат на Нобелова награда за физика (1964 г.). Преподавател е в Московския инженерно-физически институт (професор от 1963 г.). От 1966 г. е академик на Академията на науките на СССР. Съвместно с А. М. Прохоров разработва принципно нов метод за генериране на електромагнитни колебания с помощта на квантови системи и създава първия молекулярен генератор (мазер). Предлага идеята за използване на полупроводници за квантови генератори от оптичния диапазон (лазери) и развива методиката за създаване на различни типове полупроводникови лазери.\r\n1901 г.\r\nРоден е Павел I – гръцки крал (от 1947 г.) от династията на Глюксбургите. Син на Константин I, брат на Георг II. Завършва военноморско училище и като офицер служи във военноморския флот. Участва в Гръцко-турската война водена в периода 1919-1922 г. След победата на републиканците на изборите (декември 1923 г.) заминава за Великобритания. След това заминава за САЩ и живее там известно време (1925 г., 1934 г., 1935 г.). През ноември 1935 г. монархията е реставрирана и той се завръща в Гърция като престолонаследник. Когато немците нахлуват в Гърция (април 1941 г.), бяга на о-в Крит. През 1946 г. се завръща в Гърция. След смъртта на брат си Георги II е провъзгласен за крал. Павел I умира на 6 март 1964 г. в Атина.\r\n1895 г.\r\nРоден е Пол Елюар (псевдоним на Йожен Емил Пол Грендел) – френски поет. Той е един от създателите е на сюрреализма в литературата. По време на Втората световна война се включва в Съпротивата. Превежда на френски език стихотворения на Христо Ботев. Пол Елюар е автор на \"Поезия и истина\" (1942 г.), \"Среща с германците\" (1944 г.), \"Политически стихотворения\" (1949 г.) и др.\r\nТой умира на 18 ноември 1952 г.\r\n1866 г.\r\nРоден е Роджър Фрай - английски художник. Той е основоположник на постимпресионизма. Умира през 1934 г.\r\n1546 г.\r\nРоден е Тихо Брахте – датски астроном. На основа на неговите наблюдения върху Марс, Кеплер дефинира закона за движение на планетите. Умира през 1601 г.На тази дата умират:\r\n1989 г.\r\nУмира Андрей Дмитриевич Сахаров - руски физик, академик (1953 г., най-младият в историята на съветската наука). Роден е на 21 юни 1921 г. Завършва физика в Московския университет (1938-1942 г.). До края на Втората война работи като инженер във военен завод в гр. Уляновск. Работи в областта на термоядрения синтез и създаването на първата в света термоядрена бомба (водородната бомба). Има трудове по магнитна хидродинамика, плазмена физика, управляем термоядрен синтез, елементарните частици, астрофизика и гравитация. През 1968 г. публикува статията манифест “Размисли за прогреса, мирното съществуване и интелектуалната свобода”, в която разглежда заплахата над човечеството от ядрена война, глад, екологични и демографски катастрофи, дехуманизацията на обществото и диктаторските тоталитарни режими. Сахаров е съучредител на Комитета за защита на правата на човека и гражданските свободи (1970 г.). По-късно е отстранен от секретна работа. След протеста му при влизането на съветските войски в Афганистан (януари 1980 г.) е лишен от всички държавни награди и е интерниран под домашен арест в гр. Горки, където продължава правозащитната си дейност (писма, гладни стачки и подписки). На 16 декември 1986 г. М. Горбачов лично го уведомява, че е настъпил края на изгнанието му. През 1987 г. участва в международния форум “За безядрен свят и оцеляване на човечеството”. През 1988 г. Европейският парламент учредява Международната награда “Андрей Сахаров” за хуманитарна работа в областта на правата на човека. През същата година Сахаров е избран за почетен председател на обществото “Мемориал” в Русия. През март 1989 г. е избран за депутат; предлага нов проект за конституция (ноември 1989 г.). През 1975 г. получава Нобелова награда за мир.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.14", "title": "Денят 14 декември в световната история"}
{"url": "http://www.focus-news.net/news/2017/12/14/2467178/haskovo-blagotvoritelen-basketbolen-turnir-shte-se-provede-v-grada-v-pomosht-na-dani-i-krisi-i-podpomagane-izgrazhdaneto-na-senzorna-staya-za-detsa.html", "text": "Благотворителен баскетболен турнир в подкрепа на Дани и Криси и подпомагане изграждането на сензорна стая за децата на Хасково ще се проведе днес от 18.00 часа в зала „Дружба“, съобщиха от пресцентъра на Община Хасково. Инициатива е на съдия Пламен Георгиев, който е подкрепен от кмета на Хасково Добри Беливанов и от много приятели на децата на Хасково: Окръжен съд – Хасково, Районен съд - Хасково, Окръжна прокуратура – Хасково, Районна прокуратура Хасково, ОД на МВР – Хасково, Община Хасково, Адвокатска колегия – Хасково. Атмосферата ще се подгрява от Мажоретен състав при Младежки център - Хасково, Спортен клуб „Виолена” и Детска фолклорна формация „Пъстрица”. Съдия на турнира ще е Виктор Колянов. Водещ събитието ще бъда MC Jotto, а ко-водещ прокурор Антон Иванов.  и е с прогресивна мускулна дистрофия тип Дюшен, нуждае се от средства за лечение в клиника в Турция.\r\nМилена Димитрова Бялкова - Иванова \r\nЦКБ АД Клон Хасково \r\nIBAN: BG59 CECB 9790 40D4 7095 00 \r\nBIC: CECBBGSF и е прогресивна мускулна дистрофия тип Дюшен. За лечението му в Турция са необходими 32 000 долара.\r\nBIC UNCRBGSF\r\nIBAN BG65UNCR70001522974851\r\nТитуляр: Кристиян Милч", "date": "2017.12.14", "title": "Хасково: Благотворителен баскетболен турнир ще се проведе в града в помощ на Дани и Криси и подпомагане изграждането на сензорна стая за деца"}
{"url": "http://www.focus-news.net/news/2017/12/14/2467179/n-v-tsar-simeon-ii-zaminava-za-bukuresht-za-da-prisastva-na-poklonenieto-pred-tlennite-ostanki-na-rumanskiya-kral-mihay-i.html", "text": "Негово Величество Цар Симеон II заминава за Букурещ, за да изкаже своите съболезнования на румънското кралско семейство и да присъства на поклонението пред тленните останки на румънския крал Михай I. Той почина в дома си в Швейцария на 5 декември т.г. Това съобщиха от пресофиса на Н.В. Цар Симеон II.\r\nНа 11 декември 2017 г. неговата най-голяма дъщеря Нейно Кралско Височество принцеса Маргарета официално беше призната за глава на Кралската фамилия. От този момент тя ще бъде титулувана Нейно Величество Маргарета, пазител на Румънската Корона.\r\nНейно Величество говори пред двете камари на Парламента на Румъния в присъствието на президента, премиера и патриарха на Румънската православна църква.", "date": "2017.12.14", "title": "Н. В. Цар Симеон II заминава за Букурещ, за да присъства на поклонението пред тленните останки на румънския крал Михай I"}
{"url": "http://www.focus-news.net/news/2017/12/14/2467180/denyat-14-dekemvri-v-balgarskata-istoriya.html", "text": "В България се празнува Денят на ветеринарния лекар.\r\nПрез 1877 г. по време на Руско-турската война (1877 - 1878 г.) турците изоставят гр. Елена, като преди това я подпалват. Същия ден в Плевен е организиран тържествен парад на частите взели участие в превземането на града. 1909 г. - Христо Чернопеев започва организационна обиколка в Струмишки революционен окръг за възстановяване на нелегалната борба.\r\nПрез 1949 г. Трайчо Костов е осъден на смърт. \r\nБългария е приета за член на ООН (1955-а).\r\nПрез 1989 г. е организирана жива верига около Народното събрание с искане да се отмени член 1. от Конституцията. Това е случаят  със скандалната реплика „По-добре е танковете да дойдат”, заради която по-късно тогавашният президент (председател) Петър Младенов подава оставка. \r\nНа 14 декември са родени: композиторът Добри Христов, актьорът Христо Коджабашев и авиационният специалист Борис Бонев.\r\nНа тази дата умират: генерал-майор Радой Сираков, писателят Ангел Карайлийчев и други.  \r\n2011 г.\r\nКонституционният съд на България отхвърля искането на 71 депутати за обявяване на избора на Росен Плевнелиев и Маргарита Попова за президент и вицепрезидент на Република България за незаконен.\r\n2001 г.\r\nПрезидентът на Република България присъжда Орден „Стара планина” – първа степен на:\r\n1. Жан-Пол Картерон, основател и председател на форума Кран Монтана\r\n2. проф. Клаус Шваб, основател и председател на Световния икономически форум\r\n2000 г.\r\nСъстои се официално посещение на премиера Иван Костов в Испания. Това е първото посещение от такъв ранг след 1989 г.\r\n2000 г.\r\nТошо Пейков основава Движение за национално възраждане \"Оборище\".\r\nТошо Пейков е икономист и политик. Роден е в с. Слатина, Ловешко. Завършва ВИНС - Варна, специалност \"Организация и управление на икономиката\". Бил е ръководител на бюро за научна организация на труда и икономически директор на мебелен завод. Той е основател и секретар на клуб \"Демокрация\" в Ловеч. Става депутат в ХХXVI Обикновено народно събрание, но е изключен от него заради подкрепата на гладната стачка на Едвин Сугарев срещу президента Ж. Желев. На 14 декември основава Движение за национално възраждане \"Оборище\", на която е главен секретар. Депутат е и в ХХXIX Народно събрание.\r\n1996 г.\r\nКонгресът на Демократичната партия преизбира Стефан Савов за председател.\r\nСтефан Савов е филолог, преводач, политически и държавен деец. Роден на 8 януари 1924 г. в София. Завършва право в СУ \"Св. Климент Охридски\", но като син на министър, съден от Народния съд, е преследван и репресиран. Петнадесет години работи в строителството. По-късно се занимава с преводаческа дейност от испански език. След 10 ноември 1989 г. се включва активно в обществено-политическия живот на страната. Участва във възстановяването на Демократическата партия (ДП) и е неин лидер от 1990 г. Съпредседател e и на коалицията Народен съюз - БЗНС и Демократическата партия. Бил е депутат в VII Велико народно събрание и в ХХXVI, ХХXVII и ХХXVIII Обикновено народно събрание. Председател е на ХХXVI Народно събрание (1991-1992 г.).\r\n1991 г.\r\nЗа първи път в опозиция, БСП провежда своя 40-ти конгрес, на който за председател на партията е избран Жан Виденов.\r\nЖан Виденов е български политик и държавник, министър-председател на България от 26 януари 1995 г. до 12 февруари 1997 г. Той е роден в Пловдив. Завършва английска гимназия в родния си град и външна търговия в Московския държавен институт по международни отношения. След 10 ноември 1989 се включва активно в обществено-политическия живот на страната. От 1990 г. е член на Висшия съвет на БСП, а от 1991 г. и на Председателството на Висшия съвет на БСП. От 1991 г. до 1996 г. е председател на Висшия съвет на БСП. Бил е народен представител в VII Велико народно събрание, а след това и в XXXVI и XXXVII Обикновено народно събрание.\r\n1989 г.\r\nОрганизирана е жива верига около Народното събрание с искане да се отмени член 1. от Конституцията. Според този член на Конституцията от 1971 г.:\r\n(1) Народна република България e социалистическа държава на трудещите се от града и селото начело с Работническата класа. \r\n(2) Ръководната сила в обществото и държавата е Българската комунистическа партия. \r\n(3) Българската комунистическа партия ръководи изграждането на развито социалистическо общество в Народна република България в тясно братско сътрудничество с Българския земеделски народен съюз.\r\nПетър Младенов се опитва да успокои протестиращите, но без успех. В този момент, според заснети кадри от оператора и привърженик на СДС Евгений Михайлов, Младенов произнася фразата: \"По-добре е танковете да дойдат!\"\r\nПетър Младенов е политически и държавен деец. Роден е на 22 август 1936 г. в с. Тошевци, Видинско. Следва философия в СУ \"Св. Климент Охридски\", след което завършва Московския институт за международни отношения. Член е на ЦК на БКП от 1971 г. От 10 ноември 1989 г. е издигнат за генерален секретар на ЦК на БКП. Този пост заема до 2 февруари 1990 г. През годините той е: министър на външните работи (декември 1971 г. - ноември 1989 г.), председател на Държавния съвет (ноември 1989 г. - април 1990 г.) и президент (председател) на Народна република България (април - юли 1990 г.). Умира на 1 юни 2000 г.\r\n1955 г.\r\nБългария е приета за член на ООН.\r\nОрганизация на обединените нации (ООН) е международна организация, създадена по инициатива на участниците в антихитлеристката коалиция по време на Втората световна война. Учредителната конференция на организацията се провежда от 25 април до 26 юни 1945 г. в Сан Франциско (САЩ). В работата й вземат участие представители на 50 страни, главно от бившата антихитлеристка коалиция. През следващите години броят на държавите членки на ООН се увеличава непрекъснато. До 1 януари 2001 г. те са 189. Организацията си поставя за задача да поддържа международния мир и сигурност, да развива приятелски отношения между народите на принципа на равноправието и самоопределението им, както и да разрешава проблеми от икономическо, социално и културно естество при спазване и зачитане правата на човека и основните свободи за всички жители на планетата без оглед на техния пол, език и религия. Главни органи на ООН са: Общо събрание, Съвет за сигурност, Икономически и социален съвет, Съвет за попечителство, Международен съд и Секретариат. Общото събрание се състои от представители на всички страни – членки на организацията, като всяка една от тях има право на един глас в него. То провежда редовни годишни сесии, а при нужда и извънредни. Общото събрание приема бюджета на организацията, избира генералния секретар на ООН, членове на Съвета за сигурност и други свои органи.\r\n1949 г.\r\nТрайчо Костов е осъден на смърт. \r\nСъдебният процес срещу него и още 10 задържани, повечето от които видни стопански дейци, започва на 7 декември 1949 г. Те са обвинени в организиране на заговор срещу \"демократичния държавен строй\", в издаване на държавна тайна на чужди разузнавания и във връзки с \"титовистите\". На 14 декември съдът произнася присъдите им. Петима от обвиняемите получават присъда доживотен затвор, трима - 15 години затвор, един е осъден на 12 и един на 10 години затвор. Пред съда Трайчо Костов се отрича от изтръгнатите с насилие \"самопризнания\" при следствието. Той е осъден на смърт. На 17 декември 1949 г. присъдата е изпълнена.\r\n1947 г.\r\nЗапочва официалното посещение на албанската правителствена делегация начело с Енвер Ходжа в България. На 16 декември в Кричим е подписан договор между Народна република България и Народна република Албания за приятелство, сътрудничество и взаимна помощ. Той предвижда взаимна военна и друга помощ в случай на нападение на една от тях от друга държава, а така също и най-тясно стопанско и културно сътрудничество. Сключен е за срок от 20 години. След изтичането му не е продължен.\r\n1909 г.\r\nХристо Чернопеев започва организационна обиколка в Струмишки революционен окръг за възстановяване на нелегалната борба.\r\nХристо Чернопеев е деец на македоно-одринското революционно движение. Роден е в село Дерманци, Ловешко. Включва се в дейността на ВМОРО в края на ХIХ век. В Кукушко се занимава с обучение на бъдещи войводи. \r\nВзема участие в аферата \"Мис Стоун\" - акция по отвличане на американската протестантска мисионерка Елена Стоун и на нейната придружителка Катерина Цилка. Отвличането е предприето на 21 август 1901 г от четата на Яне Сандански и Христо Чернопеев. \r\nПо време на Илинденско-Преображенското въстание 1903 г. Христо Чернопеев се сражава с турските войски в Разложкия край. След разгрома на въстанието продължава революционната си дейност. Поддържа близки контакти с Яне Сандански. След Младотурската революция 1908 г. участва в създаването на Народната федеративна партия. През 1911 г. става член на ЦК на ВМОРО. По време на Балканската война 1912–1913 г. се включва в Македоно-одринското опълчение, оглавява чета в Родопския отряд. Взема участие и в Първата световна война 1914–1918 г. Загива в сраженията при Криволак.\r\n1908 г.\r\nБългарската работническа социалдемократическа партия (т.с.) изключва от редиците си течението на прогресистите. Втора група е изключена на 13 февруари 1909 г. Група от 97 техни съмишленици издават Позив, с който напускат заедно с лидерите си.\r\nПрогресистите са центристко течение в БРСДП (т.с.), възглавено от д-р Н. Сакаров, К. Тинева, Г. Кръстев и др. Възниква в края на 1906 г. и началото на 1907 г. Целите му са съединение на синдикатите, вървящи след тесните и широките социалисти. Прогресистите отричат демократическия централизъм и споделят убеждението за свободно съществуване на различни фракции в социалдемократическите партии. След отправените им предупреждения от ЦК на БРСДП (т.с.) през декември 1908 г. са изключени от партията, след което преминават в БРСДП (о). По-късно някои от лидерите им като д-р Н. Сакаров, К. Тинева и други постъпват в БКП.\r\n1897 г.\r\nПриет е Законът за санитарно-ветеринарната полиция, с което се поставя началото на Ветеринарномедицинската служба в България. С решение на МС от 19 ноември 1993 г., 14 декември е обявен за Ден на ветеринарните специалисти.\r\n1895 г.\r\nРоден е Пол Елюар (псевдоним на Йожен Емил Пол Грендел) – френски поет. Той е един от създателите е на сюрреализма в литературата. По време на Втората световна война се включва в Съпротивата. Превежда на френски език стихотворения на Христо Ботев. Пол Елюар е автор на \"Поезия и истина\" (1942 г.), \"Среща с германците\" (1944 г.), \"Политически стихотворения\" (1949 г.) и др.\r\nТой умира на 18 ноември 1952 г.\r\n1877 г.\r\nПо време на Руско-турската война (1877-1878 г.) турците изоставят гр. Елена, като преди това я подпалват. Същия ден в Плевен е организиран тържествен парад на частите взели участие в превземането на града.\r\nОбсадата на Плевен е една от най-мащабните операции по време на Руско-турската война, която според изследователите предопределя и крайната победа на Русия. В обсадата участват и румънски отряди. \r\nСлед три неуспешни опита да щурмува град Плевен руското командване пристъпва към неговата блокада. Тя завършва на 10 декември с капитулацията на турския гарнизон. Осман паша (на снимката) заедно с цялата си армия от 43 000 души пада в плен.\r\n1870 г.\r\nСръбският политически деец Алимпие Василевич изпраща писмо до Димитър Ценович, в което от името на правителството го кани да пристигне в Белград, за да започнат преговори за общи действия срещу Високата порта. \r\nВ началото на март 1871 г. емигрантските дейци в Букурещ решават да изпратят Ценович в Белград за започване на преговори със сръбското правителство. Той пристига в Белград на 21 март 1871 г. Там се среща с министър-председателя Радивой Милойкович и със Светозар Милетич.На тази дата са родени:\r\n1951 г.\r\nРоден е Вежди Рашидов - български скулптор. Автор е на пластики и на проекти за монументите \"Джон Ленън\" и \"Ключът на София\". Той е активен член на Европейската академия за изкуство в Париж (носител е на нейния Златен медал за изключителни заслуги към човешката общност). Има златен медал на Ватикана и златен медал \"Данте Алигиери\". През 2002 г. получава 3 ордена - \"Стара планина\", орден \"За заслуги\" на Украйна и орден \"За заслуги\" на Турция.\r\n1938 г.\r\nВъв Варна е роден Борис Иванов Бонев - български авиационен специалист. През 1968 г. завършва ВНВВУ \"Г. Бенковски\", специалност \"Самолетостроене\". През 1973 г. е кандидат на техническите науки. През 1981 г. получава титлата доктор на техническите науки. От 1983 г. е професор по аеродинамика на летателните апарати. \r\nВ годините 1959-1963 г. Борис Бонев е авиационен техник във ВВС. От 1968 г. до 1970 г. е преподавател по аеродинамика във ВНВВУ \"Г. Бенковски\". В периода 1970-1973 г. той е аспирант по аеродинамика във Военно-въздушната инженерна академия \"Проф. Н. Е. Жуковски\" - Москва. В годините 1973-1986 г. е преподавател, началник на катедра, началник на Учебен отдел, заместник- началник по учебната и научната част, и ръководител на научноизследователски сектор във ВНВВУ \"Г. Бенковски\". След това до 1996 г. Борис Бонев е директор на Института за космически изследвания към БАН от 1986 г. до 1996 г. Ръководител е на международните космически проекти \"Шипка\", \"Фобос\" и др. Председател е на Българската аерокосмическа агенция (1993 г.). Той е генерал-майор от авиацията. Член е на Международната академия по информатизация. Автор е на над 200 научни труда.\r\n1933 г.\r\nРоден е Людмил Димитров Кирков - български режисьор. Завършва ВИТИЗ през 1953 г. Режисира филмите: “Последният рунд” (1961 г.), “Краят на една ваканция” (1965 г.), “Шведски крале” (1968 г.), “Не се обръщай назад!” (1971 г.), “Момчето си отива” (1972 г.), “Произшествие на тихата улица” (тв, 1973 г., съвместно с Владислав Икономов), “Селянинът с колелото” (1974 г.), “Не си отивай” (1976 г.), “Матриархат” (1977 г.), “Кратко слънце” (1979 г.), “Оркестър без име” (1982 г.), “Равновесие” (1983 г.), “Не знам, не чух, не видях” (1984 г.), “Петък вечер” (1987 г.) и “София” (документален, 1989 г.). Людмил Кирков умира на 12 декември 1995 г.\r\n1888 г.\r\nРоден е Христо Коджабашев - български драматичен и филмов актьор. През 1911-1912 г. учи в театралната школа “Масе” в Париж. Работи в Русенския (1915-1922 г., 1923-1924 г., 1925-1926 г.), Варненския (1924-1925 г.) и Пловдивския (1927-1928 г.) театри, в “Свободен театър” в София (1922-1923 г.) и в Народния театър (1928-1961 г.). Христо Коджабашев играе в “Майстори”, “Първите”, “Хъшове” и др. Превежда пиеси от френски език. Участва във филмите “Грамада” (1936 г.), “Данка” (1952 г.) и “Залутан по пътя” (1974 г.). Умира на 18 септември 1981 г.\r\n1875 г.\r\nРоден е Добри Христов (Д. Х. Иванов) - български композитор и теоретик, дописен член на БАН (1929 г.). Учител е в родния си град - Варна. За проявени музикални дарби Варненската община го издържа 3 години в Пражката консерватория (ученик на Дворжак). Професор е в Музикалната академия в София. Музикалните му произведения са в близък досег с народното творчество. Композиции: над 250 училищни хорови и солови песни, “Тържествена увертюра “Ивайло” - за откриването на Народния театър (1906 г.), “Тутраканска епопея”, (1917 г.), “Литургия на св. Йоан Златоуст” (1925 г.) и др. Автор е на теоретичните трудове: “Ритмични основи на нашата народна музика” (1911 г.), “Обща теория на музиката” (1924 г.), “Технически строеж на българската народна музика” (1928 г.) и др. Добри Христов умира на 23 януари 1941 г. в София.\r\n1874 г.\r\nРоден е Никола Пушкаров – родоначалник на българското почвознание. Той е основател е на агробиологичната почвоведска секция. Проучва почвените типове и торопотребността им. През 1931 г. създава първата почвена карта на България. По време на Илинденско-Преображенското въстание (1903 г.) Никола Пушкаров е македонски воевода.\r\n1857 г.\r\nРоден е Алоис Мацак – български военен капелмайстор от чешки произход. Идва в България през 1892 г. и заема длъжността военен капелмайстор в Плевен, после в София. Организира първите симфонични концерти с гвардейска музика. Автор е на симфоничната картина “Одрин” и на аранжировки за духова музика на български народни песни. Алоис Мацак умира на 18 юни 1920 г.На тази дата умират:\r\n1998 г.\r\nУмира Йордан Тодоров Вълчев - български белетрист. Той е автор на разкази за миналото и настоящето на родния си град, романи и повести, разкази за деца и др. Негови са съчиненията са \"Боеве\" (1946 г.), \"Надбягване с пътищата. Из бележника на един снабдител\" (1956 г.), \"Напред знамената\" (1963 г.), \"Цар Симеон\" (1965 г.), \"Бунт на владетеля\" (1967 г.), \"Родихме се змейове\" (1969 г.), \"Сигнали за атака\" (1969 г.), \"Стъпала към небе\" (1969 г.), \"Сватба\" (1971 г.), \"Древният календар на българите\" (студия, 1978 г.) и др. Йордан Вълчев е роден на 24 юни 1924 г. в град Кула.\r\n1974 г.\r\nУмира Васко Николов Абаджиев - български цигулар виртуоз. Получава признание на 6 години, наричан е \"дете чудо\" и \"Паганини на ХХ в.\". \r\nВаско Абаджиев е роден на 14 януари 1926 г. в София. През 1935 г. завършва 10-то ОУ \"В. Априлов\". През 1934 г. завършва Общия отдел на Музикалната академия, след което и Брюкселската консерватория при проф. Зимер. През 1945 г. завършва Висшето училище за музика в Берлин. От 1932 г. свири в \"Мюзикферайн\" (Виена) пред музиканти като Дж. Енеску, Я. Кубелик, Ж. Лафит. Той работи с диригентите В. Фуртвенглер, К. Бьом, Е. Клайбер, Х. Абендрот, В. Менгелберт (1938-1945 г.). Според Д. Ойстрах той е \"Най-гениалният изпълнител на Бах за нашето време\" (1974 г.). Автор е на много пиеси за цигулка, квартети и др. През 1950 г. се завръща в България, изнася поредица от концерти под диригентството на С. Попов, В. Стефанов, Вл. Симеонов, К. Илиев и Д. Петков. На много от концертите му акомпанира П. Владигеров. През 1956 г. заминава за Унгария, а по-късно се установява в Германия (ФРГ). Васко Абаджиев е носител на наградите: Извънредно отличие от конкурса \"Изаи\" (Брюксел, 1937 г.) и Първа награда от конкурса \"Крайслер\" (Лиенс, Белгия, 1938 г.).\r\n1972 г.\r\nУмира Ангел Иванов Каралийчев - български писател. Той е автор на “Приказен свят” (1929 г.), “Лъжовен свят” (1932 г.), “Земята на българите” (1939 г.), “Старопланински бунтовници” (1939 г.), “Тошко Африкански” (1940 г.), “Росенският камен мост” (1941 г.), “Соколова нива” (1946), “Житената питка” (1948 г.) и др. “Избрани произведения” в 2 тома излизат през 1972 г. под съставителството на С. Султанов.\r\nАнгел Каралийчев е роден на 21 август 1902 г. в Стражица. Завършва гимназия в Търново, където публикува в ученически издания. Следва химия в СУ “Св. Климент Охридски”. Завършва и дипломатическия отдел при Свободния университет (1928 г.). Публикува за първи път през 1919 г. През 1924 г. излиза сборникът разкази “Ръж”, а през 1925 г. първата му детска книга “Мечо”. През 1928 г. излиза поемата му “Мауна-Лоа”. Той е един от най-добрите разказвачи на детски приказки в България. Автор е на пътеписи, пиеси и стихотворения. През 1954 г. излизат очерците му за Г. Димитров “Наковалня или чук”. Превежда произведения на руската класическа литература.\r\n1957 г.\r\nУмира Михаил Първанов Герасков (Балевски) - български педагог. В годините 1900-1903 г. е председател на Българския учителски съюз. От 1905 г. е член на Главния съвет на Учителската социалдемократическата организация. Следва и се дипломира с докторат по философия и педагогика в Цюрих, Швейцария (1906-1911 г.). От 1924 г. Михаил Герасков носи званието доцент. В периода 1928-1940 г. е извънреден професор по дидактика и методика в СУ “Св. Климент Охридски”. Михаил Герасков е автор на съчиненията \"Значението на народното образование за общественото благосъстояние\" (1902 г.), \"Политическо възпитание\" (1902 г.), \"Естетиката и детето\" (1908 г.), \"Методика на първоначалното и прогимназиалното образование\" (1923 г.), \"Ученишката самодейност като дидактически принцип\" (1926 г.), \"Педагогическа психология\" (1932 г.), \"Основи на дидактиката\" (1935 г.), \"Теоретична педагогика или наука за възпитанието\" (1937 г.). Михаил Герасков е роден на 4 октомври 1874 г. в Берковица.\r\n1931 г.\r\nУмира Марин Василев (М. В. Сельовлев) - български скулптор. Той е роден на 27 август 1867 г. в Шумен. Завършва каменоделско-ваятелско училище в Хорица (Чехия, 1886-1890 г.), Художествената академия в Мюнхен (1891-1894 г.) и Художествено-индустриалното училище по скулптура в Прага (1894-1896 г.). Професор е в Художествената академия в София. Автор е на паметниците на Левски (в Карлово), на Измирлиев (в Горна Оряховица), на падналите борци за Освобождението (в Свищов), на много бюстове: на цар Фердинанд и др.\r\n1930 г.\r\nУмира Иван Симеонов (И. С. Кушинов) - военен деец, полковник (1914 г.). Роден е на 5 август 1862 г. Завършва Военното училище в София и постъпва на служба в 4-ти пехотен Плевенски полк. По време на Сръбско-българската война (1885 г.) е командир на рота от полка и участва в боевете при Сливница (5-7 ноември), където е тежко ранен. През 1887 г. се присъединява към бунта на офицерите русофили в Силистра, а след потушаването му емигрира в Русия. Постъпва на служба в руската армия. След разрешаване на офицерско-емигрантския въпрос (1898 г.) се завръща в България и служи в 24-ти пехотен Черноморски полк (1900 г.). По-късно е помощник-командир на 17-ти пехотен Доростолски полк (1911 г.). Участва в Балканската война (1912-1913 г.) като дружинен командир в 4-ти пехотен Плевенски полк и се сражава на Чаталджа.\r\n1921 г.\r\nУмира Радой Ичов Сираков - български офицер, генерал-майор (1906 г.). Роден е на 6 юли 1861 г. в Угърчин. През 1881 г. завършва Военното училище в София, а десет години по-късно и Генералщабна академия в Торино, Италия. Преди войните е началник-щаб на дивизия. През Балканската война е командир на 9-а пехотна Плевенска дивизия, която се сражава при Чаталджа и Одрин. По време на Междусъюзническата война е командир на самостоятелен отряд, действащ срещу гръцки войски в Разложко. През Първата световна война (1915-1918 г.) е началник на Главното интендантство, началник на Главното тилово управление, председател на Главната реквизиционна комисия и офицер за поръчки в Министерството на войната.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.14", "title": "Денят 14 декември в българската история"}
{"url": "http://www.focus-news.net/news/2017/12/14/2467181/pregled-na-osnovnite-temi-v-dobrudzhanskiya-pechat.html", "text": "„Албена получи наградата на Министерство на туризма за „Специализиран туризъм“, съобщава на първа страница вестник „Нова добруджанска трибуна“. Призът е за събитието „5-звезден шахматен мач под небето”, което се проведе на покрива на новия петзвезден хотел “Парадайз блу”. В уникалния шахматен мач в Албена са участвали пет звезди – световният шампион на страната Веселин Топалов срещу Дрийм тийм, в чийто отбор са били братята Кубрат и Тервел Пулеви, както и двамата шампиони Момчил Петков и Диян Самуил Костов. В помощ на младите шампиони и боксови звезди се е включила и европейската шампионка по шахмат Габриела Антова. „Общинското ръководство на Генерал Тошево ще иска среща с премиера Борисов след референдума“, съобщава изданието. Кметът Валентин Димитров е заявил пред национално радио, че след 17 декември местната власт ще настоява централната власт да се съобрази с резултатите от допитването в неделя. Надеждите са до края на тази година да бъде осъществена срещата. Валентин Димитров е изразил надежда, че предстоящият референдум ще бъде валиден. „Европрограмата РОМАКТ от догодина ще действа само в България и Румъния“, това е станало ясно на работна среща в Общината, съобщава изданието. Досега проектът е обхващал 6 европейски страни. Според кмета на Добрич Йордан Йорданов представители на всички ромски квартали в града трябва да бъдат активни и да вземат участие в тези заседания на Обществения съвет за сътрудничество по интеграционните въпроси. „Разходете се „От двете страни на Дунав“ с уникална изложба макети“, приканва всекидневникът. Вчера в Общинския младежки център официално е открита изложбата, която представя 45 реалистични обемно-пространствени умалени модели на значими културно-исторически обекти, разположени от двете страни на река Дунав. От българска страна са представени 24 макета, областта на Добрич – с крепостта „Калиакра“ и „Двореца“ в Балчик, а самият град – с арменската църква. Водеща тема в другия регионален всекидневник „Добруджанска трибуна“ е тази за уникалната изложба, показана в Младежкия дом в Добрич. Досега изложбата е представяна в Русе и Монтана. През следващата година ще бъде представена на четири места в Румъния. В Добрич изложбата ще остане до 3 януари. „С лакомства ще зарадва малчуганите от всички детски градини Община Добричка“, съобщава изданието. Богата и разнообразна е програмата за коледно-новогодишните празници в най-голямата по площ община в България. Коледните торбички ще бъдат раздадени във всички 30 детски градини. Началото на коледните тържества ще бъде дадено в Народно читалище „Д-р Йосиф Йосифов – 1884 г.“ в село Карапелит. От спортната страница – „Волейболният шампион започва изявите в трети кръг за купата“. Добричлии се изправят утре от 18,00 часа в зала „Добротица“ срещу „Нефтохимик“ в двубой от XII кръг на Суперлигата. А в Шумен е четвъртфиналът за купа „България“ при хандбалистите. Мъжкият отбор на „Добруджа“ ще изиграе последен официален мач за годината. Срещата е в събота от 14.00 часа.", "date": "2017.12.14", "title": "Преглед на основните теми в добруджанския печат"}
{"url": "http://www.focus-news.net/news/2017/12/14/2467182/sofiya-zabranyava-se-vlizaneto-prestoyat-i-parkiraneto-na-patni-prevozni-sredstva-v-otsechka-na-ul-lege.html", "text": "Забранява се влизането, престоят и паркирането на пътни превозни средства в отсечка на ул. „Леге“, съобщиха от пресцентъра на Столична община. Промяната в организацията на движение се налага във връзка с връчване на акредитивни писма на Президента на република България. От 9.30 часа до приключване на церемонията се осигурява паркирането на автобусите, превозващи участниците в събитието на бул. „Цар Освободител“ до сградата на Народното събрание. \r\nОт 9.30 часа до 12.30 часа се забранява влизането, престоят и паркирането на пътни превозни средства по ул. „Леге“ между ул. „Съборна“ и пл. „Атанас Буров“.", "date": "2017.12.14", "title": "София: Забранява се влизането, престоят и паркирането на пътни превозни средства в отсечка на ул. „Леге“"}
{"url": "http://www.focus-news.net/news/2017/12/14/2467183/burgas-shte-se-provede-deseta-sreshta-na-obshtestveniya-savet-za-atanasovsko-ezero.html", "text": "Ще се проведе десета среща на Обществения съвет за Атанасовско езеро, за да се обсъдят важни за езерото и за обитателите му въпроси, както и да се дискутират горещи обществени теми. Това съобщиха от Българска фондация „Биоразнообразие“. Срещата ще се проведе днес от 16.00 часа в студио #Hashtag на ул. „Абоба“ 1.\r\nТемата на съвета е „Новата визитна картичка на Атанасовско езеро – промени и динамика на птиците”, като специално внимание ще се обърне на всички новости, свързани с хвъркатите обитатели на лагуната – кои видове са изчезнали трайно като гнездещи, кои са новите и причините за все по-честата им поява по нашите ширини и т.н. Водещи ще бъдат орнитолозите от БДЗП – Владимир Младенов и Ралица Георгиева.\r\nОбщественият съвет за Атанасовско езеро е успешен инструмент за споделяне на опит и за намиране на добри решения за управлението на езерото и района на Натура 2000 зоната Атанасовско езеро. Затова и сега ще се обсъдят редица текущи въпроси, свързани с моментното състояние на езерото и новините не само около него, но и за останалите влажни зони около Бургас.", "date": "2017.12.14", "title": "Бургас: Ще се проведе десета среща на Обществения съвет за Атанасовско езеро"}
{"url": "http://www.focus-news.net/news/2017/12/14/2467184/bchk-organizira-humanitarni-initsiativi-za-koleda-v-pomosht-na-postradalite-ot-navodnenieto-v-oblast-burgas.html", "text": "Във връзка с предстоящите Коледни и Новогодишни празници Областната организация на БЧК - Бургас организира хуманитарни акции в подкрепа на пострадалото от природното бедствие население в общините Бургас и Камено, съобщиха от пресцентъра на Червенокръстката организация. От 11.00 часа в сградата на кметство в село Ливада, община Камено, доброволци и щатни служители от БЧК - Бургас ще се срещнат с 24 от пострадалите семейства, които ще получат пакети с хранителни продукти, дарени от гражданите на област Бургас в магазините на търговска верига БИЛЛА, както и по една електрическа печка, осигурени от НЕСТЛЕ България.\r\nНа следващия ден, 15 декември, в 10.30 часа младежите на БМЧК съвместно с държавен куклен театър Бургас ще организират в детската градина на село Равнец, община Бургас, представление „Коледа с приятели“ за 57 деца. За всички тях са осигурени подаръци, шоколадови изделия и по един здравословен хранителен пакет.\r\nВ същия ден от 12.00 часа в училище „Св. св. Кирил и Методи“ в село Равнец 102 ученика ще получат здравословни хранителни пакети..", "date": "2017.12.14", "title": "БЧК организира хуманитарни инициативи за Коледа в помощ на пострадалите от наводнението в област Бургас"}
{"url": "http://www.focus-news.net/news/2017/12/14/2467185/blagoevgrad-detsata-ot-tsentara-za-lichnostno-i-tvorchesko-razvitie-shte-predstavyat-koleden-kontsert.html", "text": "Възпитаниците от Център за личностно и творческо развитие на децата на Благоевград ще представят празничен концерт пред жители и гости на града, съобщиха от пресцентъра на общината.\r\nСъбитието ще се проведе в зала „Яворов“ днес от 18:00 часа. Тази година то е под мотото „Вярвай в чудеса“. \r\nВ навечерието на един от най-светлите християнски празници децата от ЦЛТРДБ ще представят изцяло нова програма, придружена с много топли емоции и изненади. В концертът ще вземат участие всички състави към Центъра, които са подготвили много изненади за всички гости. \r\nВсеки присъстващ ще получи малък коледен подарък, изработен от децата на Благоевград. \r\nКоледният концерт е част от програмата на Коледен фестивал, организиран от Община Благоевград. Фестивалът продължава до месец януари 2018 година. През декември месец жители и гости на Благоевград ще имат възможност да посетят Традиционна обща коледна изложба, концерт на емблематичния ансамбъл „Пирин“, съвместно с ансамбъл „Тракия“, ‚Часът на приказния разказвач“ и още много други коледни инициативи.", "date": "2017.12.14", "title": "Благоевград: Децата от Центъра за личностно и творческо развитие ще представят коледен концерт"}
{"url": "http://www.focus-news.net/news/2017/12/14/2467186/korneliya-ninova-bsp-imame-misiya-ne-samo-da-pobezhdavame-no-i-da-osvobozhdavame-darzhavata-koyato-e-porobena-otvatre.html", "text": "Имаме мисия и тя не е само БСП да побеждава, а да освобождаваме държавата. Тя е завладяна от една партия и един човек, който се разпорежда с нея като с бащиния. Да дадем смелост и самочувствие на хората. Ако народът се освободи от страховете си, смело ще изрази и волята си. Трябва да му дадем тази смелост, защото няма кой друг“. Това заяви лидерът на БСП Корнелия Нинова в Благоевград, където партията чества 104 години от основаването си, съобщиха от пресцентъра на партията. По думите й идеите държат БСП млада, защото са актуални- както преди 104 години, така и днес-солидарност, справедливост, равни възможности, социална държава и политика и патриотизъм. Тя добави, че годината, която изпращаме е била богата на политически събития и на емоции. „Щастливи сме, че президентът, издигнат от нас, встъпи в длъжност. Благодаря ви за усилията и работата- Румен Радев да стане президент и Илияна Йотова – вицепрезидент\"- каза тя. \r\nКорнелия Нинова отбеляза, че парламентарната група на „БСП за България е все по-силна и отстоява идеите на левицата. \"Ние свалихме председателя на парламента Главчев, защото той грубо наруши основни принципи на демокрацията и правовата държава. Атакуват силния. Никой не атакува слаб противник. Ние сме силни в момента. Затова не спират атаките към нас. За първи път те имат истински опонент.  От гласувалите един милион българи, нито един не ни е напуснал“, категорична бе тя.  За следващата година, Нинова пожела на членовете на БСП - Благоевград, да са здрави и да са смели, за да не се огъват пред трудностите.Общинската организация декларира пълна подкрепа към Корнелия Нинова. Пожелаха й да не отстъпва и да продължава по същия начин.", "date": "2017.12.14", "title": "Корнелия Нинова, БСП: Имаме мисия не само да побеждаваме, но и да освобождаваме държавата, която е поробена отвътре"}
{"url": "http://www.focus-news.net/news/2017/12/14/2467187/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 14 декември, съобщиха от пресцентъра на дружеството. От 23:00 часа на 14 декември до 06:00 часа на 15 декември във връзка с подмяна на спирателен кран на ул. „Оборище\", Център, се налага спиране на водоподаването на клиентите на „Софийска вода”, живеещи по бул. „Евлоги и Христо Георгиеви“ от ул. „Шипка“ до ул. „Мърфи“; ул. „Оборище“ от бул. „Евлоги и Христо Георгиеви“ до ул. „Васил Друмев“; бул. „Мадрид“ от бул. „Евлоги и Христо Георгиеви“ до ул. „Алеко Константинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Евлоги и Христо Георгиеви“ №106.\r\nВ четвъртък във връзка с изпълнение на инвестиционен проект за реконструкция на уличен водопровод на ул. „Златица“ в жк. „Хаджи Димитър“, се налага спиране на водоподаването от 9:00 до 21:00 часа на клиентите на „Софийска вода”, живеещи в бл. 11, бл.11А, бл. 177; по ул. „Резбарска“ от ул. „Макгахан“ до река Перловск; по ул. „Резбарска“ от ул. „Васил Кънчев“ до автобусен гараж „Малашевци“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Златица“№130. След възстановяване на водоснабдяването е възможно временно повишаване мътността на водата.\r\nВ четвъртък във връзка с подмяна на водомерен възел на ул. „Акад. Петър Динеков“ в кв. „Драгалевци“ се налага спиране на водоподаването от 9:00 до 13:00 часа на клиентите на „Софийска вода”, живеещи по ул. „Акад. Петър Динеков“ от ул. „Професор Стойко Стойков“ до ул. „Акад. Петър Динеков“ №14; по ул. „Къпина“ от №20 до ул. „Акад. Петър Динеков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад. Петър Динеков“ ъгъла с ул. „Къпинка“.\r\nВ четвъртък във връзка с реканструкция на уличен водопровод по ул. „Клокотница“ в жк. „Банишора“ се налага спиране на водоподаването от 9:00 до 21:00 часа на клиентите на „Софийска вода”, живеещи по ул. „Клокотница“ от бул. „Христо Ботев“ до ул. „Княз Борис I“, бул. „Христо Ботев“; ул. „Кръстец“ от ул. „Козлодуй“ до ул. „Клокотница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Братя Миладинови“ ъгъла с ул. „Клокотница“.\r\nВ четвъртък във връзка с изпълнение на инвестиционен проект за реконструкция на уличен водопровод на ул. „Кокиче“ в с. Войнеговци се налага спиране на водоподаването от 9:00 до 21:00 часа на клиентите на „Софийска вода”, живеещи по ул. „Кокиче“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „ул. „Кокиче“ ъгъла с ул. „Стара планина“. След възстановяване на водоснабдяването е възможно временно повишаване мътността на водата.\r\nВ четвъртък във връзка с подмяна на спирателен кран и пожарен хидрант на ул. „Димитър Хаджикоцев“ в жк. „Лозенец“ се налага спиране на водоподаването от 10:00 до 18:30 часа на клиентите на „Софийска вода”, живеещи по ул. „Димитър Хаджикоцев“ от ул. „Църноок“ до ул. „Борис Пожаров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Хаджикоцев „ ъгъла с ул. „Борис Пожаров“.\r\nВ четвъртък във връзка с подмяна на сградно водопроводно отклонение на ул. „Тодор Каблешков“ в кв. „Сеславци“ се налага спиране на водоподаването от 10:00 до 18:00 часа на клиентите на „Софийска вода”, живеещи по ул. „Мургаш“, ул. „Еделвайс“, ул. „Св. Св. Кирил и Методий“, ул. „Чавдар“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мургаш“ ъгъла с ул. „Тодор Каблешков“.", "date": "2017.12.14", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/12/14/2467188/tsik-shte-provede-simulatsii-na-distantsionno-elektronno-glasuvane.html", "text": "Днес от 10,00 ч. в хотел „Витоша“, гр. София, ул. „Росарио“ № 1, по проект „Изграждане и внедряване на система за дистанционно електронно гласуване“ ще се проведат симулации на дистанционно електронно гласуване в изпълнение на договор, сключен между Държавна агенция „Електронно управление“ (ДАЕУ) и „Ню Ай“ АД, съобщиха от пресцентъра на ЦИК. \r\nСимулациите са във връзка с реализиране на дейност 1 от проекта, поддейност 3 „Организиране и провеждане на 2-дневно събитие в гр. София с провеждане на три симулации на дистанционно електронно гласуване“. Системата, чрез която ще се направят симулациите, е определена от изпълнителя „Ню Ай“ АД като добра практика въз основа на извършено проучване и анализ в международен план в областта на дистанционното електронно гласуване. За основа за изработване на система за дистанционно електронно гласуване в България ще послужат предложените от изпълнителя препоръки, които са разработени в резултат на анализа, а не системата, чрез която ще се направят симулациите.\r\nУчастниците ще имат възможност да се запознаят с механизми за реализиране на дистанционното електронно гласуване и да участват в дискусии по темата, които ще предоставят възможност за идентифициране на положителните страни и потенциалните рискове при произвеждане на дистанционно електронно гласуване.", "date": "2017.12.14", "title": "ЦИК ще проведе симулации на дистанционно електронно гласуване"}
{"url": "http://www.focus-news.net/news/2017/12/14/2467189/sofiya-vavezhda-se-vremenna-organizatsiya-na-dvizhenieto-vav-vrazka-s-blagotvoritelen-kontsert-v-sofiyskata-opera-i-balet.html", "text": "Въвежда се временна организация на движението във връзка със събитие в Софийската опера и балет. Това съобщиха от пресцентъра на Столична община. От 18.15 часа до 19.15 часа се забранява влизането на пътни превозни средства по ул. „Врабча“ между ул. „Г. С Раковски“ и ул. „Париж“. Промяната в организацията на движение се налага във връзка с организиране на благотворителен концерт в сградата на Софийската опера и балет.", "date": "2017.12.14", "title": "София: Въвежда се временна организация на движението във връзка с благотворителен концерт в Софийската опера и балет"}
{"url": "http://www.focus-news.net/news/2017/12/14/2467190/warsaw-voice-polsha-shte-kupi-zenitno-raketna-sistema-peytriat-ot-sasht.html", "text": "Полша ще купи зенитно-ракетна система „Пейтриът“ от САЩ в най-близко бъдеще. Очаква се доставката на първите компоненти на системата да бъде осъществена в края на 2019 година, пише полското издание The Warsaw Voice, като се позовава на думите, изказани от военния министър на страната Антони Мачиеревич в ефира на местна телевизия.\r\nПолското правителство не се интересува от придобиването на най-модерната версия на системата и ще се оборудва с някоя от по-старите версии. От Пентагона са настоявали да продадат на Варшава най-скъпата и модерна разработка на „Пейтриът“, но според думите на полския министър, в крайна сметка от Вашингтон са склонили да намалят цената и да предоставят по-старо поколение техника. \r\nПревод и редакция:", "date": "2017.12.14", "title": "Warsaw Voice: Полша ще купи зенитно-ракетна система „Пейтриът“ от САЩ"}
{"url": "http://www.focus-news.net/news/2017/12/14/2467191/plovdiv-obshtinskite-savetnitsi-na-gerb-shte-provedat-priemni-za-grazhdani.html", "text": "Днес общинските съветници от  ГЕРБ в Пловдив ще проведат приемни с гражданите, съобщиха от пресцентъра на партията. Приемните ще бъдат проведени, както следва:\r\nПетър Попов, от 17:30  до 19:00 часа в офиса на ГЕРБ в район „Западен” на ул. ”Царевец” № 9. \r\nЯсен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” № 9. \r\nГошо Къчков, от 17:30  до 19:00 часа в офиса на ГЕРБ в район „Северен” на бул.”Марица” №91. \r\nПенчо Малинов, от 17:00  до 18:30 часа в офиса на ГЕРБ в район „Източен” на ул.”Коста Паница” №5. \r\nВеселин Маневски, от 16 до 18:00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2017.12.14", "title": "Пловдив: Общинските съветници на ГЕРБ ще проведат приемни за граждани"}
{"url": "http://www.focus-news.net/news/2017/12/14/2467192/sofiya-vavezhda-se-vremenna-organizatsiya-na-dvizhenieto-za-provezhdane-na-kontsert-v-zala-arena-armeets.html", "text": "Въвежда се временна организация на движението за провеждане на концерт в зала „Арена Армеец”. Това съобщиха от пресцентъра на Столична община. От 18.30 до 22.30 часа се забранява движението и се разрешава паркирането на пътни превозни средства в крайна дясна лента на двете пътни платна на бул. „Асен Йорданов” между бул. „Шипченски проход” и „Площад на авиацията”, без да се засягат спирките на масов градски транспорт.", "date": "2017.12.14", "title": "София: Въвежда се временна организация на движението за провеждане на концерт в зала „Арена Армеец”"}
{"url": "http://www.focus-news.net/news/2017/12/14/2467193/stara-zagora-e-domakin-na-tretata-natsionalna-sedmitsa-na-cheteneto-2017.html", "text": "До 15 декември Стара Загора е домакин на Третата национална седмица на четенето 2017 г., съобщиха от пресцентъра на Общината. Кампанията е организирана от Министерството на образованието и науката и Регионалното управление на образованието (РУО) – Стара Загора. Следващите дни от седмицата ще са наситени с интересни и вълнуващи срещи с автори на книги, с приказни и литературни герои, с инициативи за споделяне на удоволствието от четенето и даряване на книги, със състезания по четене и по български език, с творчество в ателиетата за творческо писане.\r\nОбщина Стара Загора е партньор на събитието, заедно с Регионална Библиотека „Захарий Княжески“, Държавен Куклен театър  и други образователни институции от област Стара Загора.\r\nСпоред предварителната програма:\r\nПрограмата за днес:\r\n09:00 часа: Творческа работилница и среща разговор с Елена Цанева – художник „Рисуване и апликиране на любими герои от приказки“ – ДГ № 8 „ Българче“, Стара Загора\r\n09:30 часа: къща музей „Гео Милев“- среща с Яна Ленова-Димитрова – организирана работилница и „Работна Мецана“ – драматизация от децата от ДГ №24 „Радост“, гр. Стара Загора.\r\n10:00 часа: „Коледно пътешествие“ – драматизация на децата от ДГ № 6 „Камбанка“, гр. Стара Загора, с гости деца от ДГ № 17 „Знаме на мира“, гр. Стара Загора, ДГ № 29 „Славейче“, гр. Стара Загора\r\n10:30 часа: Негово Високопреосвещенство Старозагорски митрополит КИПРИАН ще почетете на децата благочестиви четива, за да преподадете архипастирската си любов и загриженост към тях -ДГ № 23 „Кипарис“, гр. Стара Загора\r\n11:00 часа: Посещение на библиотеката към Читалище „Стефан Генчев“ , с. Хрищени от децата на ПГ и четене на приказки от кмета на с. Хрищени, г-жа Р. Желева – ДГ № 26 „Лилия“, с. Хрищени\r\n11:00 часа: Драматизация на приказката „Коледа в гората“ от децата от I гр., представяне на обичая „Бъдни вечер“ с децата от ПГ- 6 г. и четене на коледни стихотворения от учениците на НУ „Кольо Ганчев“ и ДГ № 11 „Загоре“, гр. Стара Загора\r\n11:00 часа: „Спящата красавица – синтез на изкуствата“ ДГ № 5 „Мечо Пух“, гр. Стара Загора\r\n16:30 часа: „Деца четат на деца“ – четвърта подготвителна група и „Родители четат на деца“ – трета подготвителна група в ДГ № 13 „Пролет“, гр. Стара Загора\r\n16:00 часа: Драматизация на приказките „Палечка“ и „Сливи за смет“ – участват децата от 3-а и 4-а групи. Съвместна инициатива с участие на деца, с които се работи от НПО „Алтернатива 55“ в салона на ДГ № 8 „Българче“\r\n16:00 часа: Проект „Родителско доброволчество“ – „Мамо, моля, прочети ми!“ Родители на децата от втора група „Мики Маус“ ще четат приказки на своите деца в групата – ДГ № 7 „Светулка“, гр. Стара Загора, Деца от групата\r\n17:00 часа: Етюд „Листата на брезата“ от Леда Милева в ДГ № 35 „Свобода“, гр. Стара Загора\r\nПрограма за 15 декември:\r\n10:30 часа: Закриване на националната седмица и представяне на резултатите от реализираните дейности в Държавен куклен театър – Стара Загора.", "date": "2017.12.14", "title": "Стара Загора е домакин на Третата национална седмица на четенето 2017"}
{"url": "http://www.focus-news.net/news/2017/12/14/2467194/tass-nay-malko-pet-dushi-sa-zaginali-v-rezultat-ot-atentata-v-mogadishu.html", "text": "Най-малко пет души са загинали, а още няколко са ранени, след атака на самоубийствен атентатор срещу полицейската академия в сомалийската столица Могадишу, предава ТАСС.\r\nСпоред информацията от медиите, атентаторът е проникнал в полицейската академия и е задействал взривно устройство. \r\nЗасега никоя от местните екстремистки групировки не е поела отговорността за нападението.\r\nПревод и редакция:", "date": "2017.12.14", "title": "ТАСС: Най-малко пет души са загинали в резултат от атентата в Могадишу"}
{"url": "http://www.focus-news.net/news/2017/12/14/2467195/emil-radev-gerbenp-prez-2018-g-balgariya-bi-mogla-da-napravi-seriozen-probiv-za-priemane-v-shengenskoto-prostranstvo.html", "text": "През 2018 година България би могла да направи сериозен пробив за приемане в Шенгенското пространство. Това каза в сутрешния блок „Добро утро, България“ на Радио „Фокус“ евродепутатът от ГЕРБ/ЕНП Емил Радев. По думите му страната ни е изпълнила всички критерии за членство още преди шест години, но поради политически причини България остава извън Шенген. \"Сега основната задача ще бъде да убедим останалите страни членки, които са против членството ни, че не може да има двоен стандарт по тази тема\", обясни още той. „През изминалата седмица направихме още едно безпрецедентно действие- заедно с всички колеги от българската делегация, от всички политически семейства, изработихме заедно с нашите румънски колеги една декларация за подкрепа на България и Румъния за Шенгенското пространство и я приехме. Това да работим така по този начин също е безпрецедентно за нас. Тази декларация ще бъде изпратена на председателя на Съвета на ЕС Доналд Туск и до всички държави членки, които имат отношение по приемането на България и Румъния в Шенген“, обясни евродепутатът. Емил Радев допълни, че България трябва да получи достъп до всички европейски информационни системи, за да бъде още по-сигурна охраната на външната граница на Общността. Като постигнат успех евродепутатът отчете разрешения на страната достъп до визовата информационна система и включването ни в единния калкулатор за вход/изход от Европейския съюз. Радев коментира и предстоящото европредседателство, като прогнозира, че то ще изиграе съществена роля за приемането на България в Шенген.", "date": "2017.12.14", "title": "Емил Радев, ГЕРБ/ЕНП: През 2018 г. България би могла да направи сериозен пробив за приемане в Шенгенското пространство"}
{"url": "http://www.focus-news.net/news/2017/12/14/2467196/plovdiv-remontat-po-patya-karlovo-banya-se-udalzhava-sas-sedmitsa-krayniyat-srok-e-22-dekemvri.html", "text": "Пътищата по усойните места в Пловдивска област са мокри, а в планинските райони са обработени срещу заледяване, заради ниските температури. Това каза за Радио „Фокус“ – Пловдив дежурният в Областно пътно управление. Движението по основните направления в областта е изключително натоварено към този час на деня. Най-интензивен е трафикът по участъка на АМ „Тракия“, също по пътищата Пловдив-Карлово, Пловдив-Пазарджик и Пловдив-Асеновград. Проходът Троян-Кърнаре е отворен за движение на всички моторни превозни средства. Опасност от падащи камъни има по пътищата Асеновград-Смолян, Югово-Лъки и Кричим-Девин, както и в района на проходите Козница и Стражата. Призовават се водачите да бъдат особено бдителни, движейки се по посочените участъци. Ремонтът по пътя Карлово-Баня се удължава със седмица, като крайният срок е 22 декември. Обходният маршрут за водачите е през село Марино поле. До 20 декември остава в сила ограничението за преминаване на тежкотоварни моторни превозни средства над 12 тона по пътя Поповица-Болярци. Причината е намален габарит на пътното платно на мост. До 20 декември трябва да отпадне забраната за движение по пътя Белица-Загражден-Давидково, в участъка от км 13 до км 18.\r\nТрафикът в град Пловдив също е интензивен. Колони от автомобили затрудняват движението по булевардите „Цар Борис III Обединител“, „Христо Ботев“, „Пещерско шосе“, „Дунав“, „България“, „Руски“, „Шести септември“ и „Източен“. Задръствания се образуват и по входно-изходните артерии.\r\nТони МИХАЙЛОВ", "date": "2017.12.14", "title": "Пловдив: Ремонтът по пътя Карлово-Баня се удължава със седмица, крайният срок е 22 декември"}
{"url": "http://www.focus-news.net/news/2017/12/14/2467197/veliko-tarnovo-natovaren-e-trafikat-okolo-uchebnite-zavedeniya-v-grada.html", "text": "Натоварен е трафикът около учебните заведения във Велико Търново, предаде репортер на Радио „Фокус” – Велико Търново. Осигурено в полицейско присъствие пред всяко училище, както и на по-оживените кръстовища в града. Времето е облачно. Пътните настилки са сухи, по усойните места – мокри. Светофарната уредба под НВУ „Васил Левски“ не работи. Движението се регулира с пътни знаци. Интензивен е трафикът на кръстовището пред Съдебната палата и пред сградата на Пощата в града. Натоварен е трафикът  по  бул. „България“ и ул. „Никола Габровски“, както и на пътен възел „Качица“ и ул. „Магистрална“ – част от главен път София – Варна.\r\nПредимно сухи са пътните настилки и на територията на областта. По високите места има и мокри участъци. Времето е облачно. Температурата на въздуха е 7 градуса.  Отворен за движение за всички превозни средства е Прохода на Републиката. Не се допуска преминаване на товарни автомобили над 10 тона през прохода Твърдица – Елена.\r\nНадежда КРЪСТЕВА", "date": "2017.12.14", "title": "Велико Търново: Натоварен е трафикът около учебните заведения в града"}
{"url": "http://www.focus-news.net/news/2017/12/14/2467198/haskovo-kolednite-i-novogodishnite-tarzhestva-v-grada-shte-badat-ukraseni-ot-mnozhestvo-sabitiya.html", "text": "Коледните и Новогодишните тържества в Хасково ще бъдат украсени от множество събития. Традицията ще бъде спазена и на днес в галерия „Форум“ ще бъде открита Коледната изложба на Дружеството на Хасковските художници, съобщиха от пресцентъра на общината.\r\nАкцент е Коледният концерт на Камерния и Народния оркестър към Общината съвместно с Теодоси Спасов и квартет „Българска джуниър“, който е насрочен за 21 декември от 18.00 часа в залата на ДКТ “Иван Димов“. На 23 декември от 11.00 часа в театъра е Магическия спектакъл с Ненчо Илчев от „Комиците“ с участието на балет „Тангра“. \r\nНа 26 декември от 11.00 часа на площад „Свобода“ ще се проведе вторият Фестивал на коледарските и маскарадните групи. Същият ден от 19.00 часа в зала „Дружба“ е концерта на групите „Диана експрес“ и „Тоника Домини“. \r\nПавел и Венци Венц ще гостуват в Хасково на 28 декември, като концертът е от 19.00 часа в зала „Дружба“. Публиката ще може да се срещне тогава отново и със своите любимци от „Different Highway“.", "date": "2017.12.14", "title": "Хасково: Коледните и Новогодишните тържества в града ще бъдат украсени от множество събития"}
{"url": "http://www.focus-news.net/news/2017/12/14/2467199/brno-daily-prez-2017-godina-naselenieto-na-cheshkata-republika-se-uvelichilo-blagodarenie-na-migratsiya-ot-balgariya-rumaniya-i-dr.html", "text": "Населението на Чешката република е нараснало с 18 700 души до 10,597,473 души, за първите три тримесечия на 2017-а година, основно заради миграционния поток от Украйна, Словакия, Румъния и България, според предварителните данни на Чешския статистически институт, пише чешкото издание Brno Daily.\r\nБроят на ражданията надвишава този на смъртните случаи. Между януари и септември, в Чешката република са родени 85, 669 бебета, което е със 172 по-малко в сравнение със същия период на миналата година. По-малко от половината от родителските двойки на новородените имат сключен граждански брак – 48,9%.\r\nБроят на смъртните случаи се е увеличил с 3811 до 83 374. \r\nПрез първите пет месеца на  2017-а година, в Чехия са емигрирали 33 149 души, а са я напуснали 16 791 човека. Благодарение на миграцията, населението е нараснало с 16,358 души, което е с 2482 повече на годишна база.\r\nОбщо 4200 украинци, 3200 словаци, 1100 румънци и 1000 българи  са се заселили в Чехия.\r\nПревод и редакция:", "date": "2017.12.14", "title": "Brno Daily: През 2017 година, населението на Чешката република се увеличило, благодарение на миграция от България, Румъния и др."}
{"url": "http://www.focus-news.net/news/2017/12/14/2467200/sofiya-vavezhda-se-organizatsiya-na-dvizhenieto-vav-vrazka-sas-stroitelstvo-na-zhilishtna-sgrada-na-ul-kozloduy-95.html", "text": "Организация на движението за строителство на жилищна сграда на ул. „Козлодуй“ № 95, съобщиха от пресцентъра на Столична община. \r\n  Забранява се влизането на пътни превозни средства в двете посоки по ул. „Козлодуй” между ул. „Цар Самуил” и ул. „Братя Миладинови”, както следва: \r\n· от 10.00 часа до 15.00 часа на 14.12.2017 г.; \r\n· от 09.00 часа до 15.00 часа на 15.12.2017 г.; \r\n· от 09.00 часа до 14.00 часа на 21.12.2017 г.; \r\n· от 09.00 часа до 15.00 часа на 08.01.2018 г.; \r\n· от 10.00 часа до 14.00 часа на 09.01.2018 г.; \r\n· от 13.00 часа до 16.00 часа на 12.01.2018 г.", "date": "2017.12.14", "title": "София: Въвежда се организация на движението във връзка със строителство на жилищна сграда на ул. „Козлодуй“ № 95"}
{"url": "http://www.focus-news.net/news/2017/12/14/2467201/dobrich-obshtina-kavarna-obyavyava-za-prodan-avtomobil-s-avtografi-ot-svetovni-rok-legendi.html", "text": "Община Каварна обявява за продан автомобил с автографи от световни рок легенди. Това съобщиха от пресцентъра на Общината. Началната тръжна цена, определена от Общински съвет Каварна е 25115,00 лв. без ДДС. Търгът ще се проведе на 21 декември 2017 г. от 14.00 часа в сградата на Община Каварна, стая 209 и ще бъде публичен с явно наддаване. \r\nАвтомобилът е уникален по своята същност, поради наличие във вътрешната страна на купето на автентични автографи от известни и легендарни рок музиканти, гостували в Каварна в периода от 2008 до 2015г. \r\nСамият автомобил е марка „Пежо 607” и е с дата на първа регистрация – 13.03.2008 г. \r\nТръжните документи се заплащат в касата на общината на  ул. „Добротица” № 26, до 17.00 часа на 18.12.2017г., като цената на един комплект е 50.00 лв. и се получават в стая № 206, ет.2. \r\nСрокът за подаване на заявленията е до 17.00 часа на 20.12.2017г. в деловодството на Община Каварна.", "date": "2017.12.14", "title": "Добрич: Община Каварна обявява за продан автомобил с автографи от световни рок легенди"}
{"url": "http://www.focus-news.net/news/2017/12/14/2467202/pazardzhik-vavedeno-e-ogranichenie-za-tovarnite-mps-po-transportniya-most-v-selo-boshulya-poradi-remont.html", "text": "Натоварено е движението по главните пътища в област Пазарджик, пътните настилки са сухи, по усойните места мокри, заледени и обработени, съобщи за Радио „Фокус“ – Пазарджик дежурният в Областно пътно управление-Пазарджик. Видимостта е добра. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2017.12.14", "title": "Пазарджик: Въведено е ограничение за товарните МПС по транспортния мост в село Бошуля поради ремонт"}
{"url": "http://www.focus-news.net/news/2017/12/14/2467203/14-dushi-sa-raneni-pri-katastrofi-prez-izminaloto-denonoshtie-v-stranata.html", "text": "14 души са ранени при катастрофи през изминалото денонощие, съобщиха от пресцентъра на МВР. В страната са станали 13 пътнотранспортни произшествия, при които има един човек с опасност за живота. На територията на столицата са станали  204 леки и три тежки пътни инцидента, при които има трима ранени.", "date": "2017.12.14", "title": "14 души са ранени при катастрофи през изминалото денонощие в страната"}
{"url": "http://www.focus-news.net/news/2017/12/14/2467204/zamestnik-ministar-desislava-ahladova-se-sreshtna-s-direktora-na-evropeyskiya-institut-za-ravnopostavenost-na-polovete-verginiya-langbak.html", "text": "Заместник-министърът на правосъдието Десислава Ахладова се срещана вчера с директора на Европейския институт за равнопоставеност на половете Вергиния Лангбак. Това съобщиха от пресцентъра на Министерството на правосъдието. По време на срещата зам.-министър Ахладова информира Лангбак за предприетите от страната ни стъпки за постигане на напредък в борбата с насилието над жени. Тя подчерта, че въпросите, свързани с насилието срещу жени и момичета и борбата с всички форми на дискриминация срещу тях, сериозно ангажират вниманието на всички български институции. \r\n„Към настоящия момент, с оглед въвеждането в българското законодателство на принципите и изискванията на Истанбулската конвенция преди ратифицирането й, са изготвени проекти на нормативни изменения в гражданскоправната и в наказателноправната област, които след преминаване на процедура на обществено обсъждане предстоят да бъдат внесени в Министерския съвет и впоследствие в Народното събрание“, каза още зам.-министър Ахладова. И допълни, че Министерството на правосъдието е ангажирано с проблематиката, свързана с домашното насилие, като съобразно своята компетентност отговаря за финансирането на програмите и обучението по Закона за защита от домашното насилие. Така ежегодно по бюджета на МП се определят средства за финансиране на проекти на юридически лица с нестопанска цел, които осъществяват дейности за разработване и изпълнение на програми за превенция и защита от домашно насилие.\r\nТя увери Лангбак, че присъединяването на Европейския съюз към Истанбулската конвенция е приоритетно досие за България в рамките на работна група FREMP и страната ни подкрепя присъединяването на Европейския съюз към Конвенцията. „В зависимост от напредъка, постигнат от Естония, по време на Българското председателство ще продължим активно да работим по финализирането на Кодекса на поведение и по разглеждането на проектите на решения за сключването на Конвенцията от Европейския съюз“, категоричен бе зам.-министърът.\r\nВергиния Лангбак и зам.-министър Десислава Ахладова се обединиха около тезата, че липсва пълноценна база данни за насилието над жени и такава трябва да бъде създадена с помоща на всички институции и ще си сътрудничат занапред в тази област.", "date": "2017.12.14", "title": "Заместник-министър Десислава Ахладова се срещна с директора на Европейския институт за равнопоставеност на половете Вергиния Лангбак"}
{"url": "http://www.focus-news.net/news/2017/12/14/2467205/sofiya-vavezhda-se-vremenna-organizatsiya-na-dvizhenieto-za-poseshtenie-na-delegatsiya-ot-cherna-gora.html", "text": "Въвежда се временна организация на движението за посещение на делегация от Черна гора, съобщиха от пресцентъра на Столична община. От 07.00 часа до приключване на мероприятието се забранява престоят и паркирането на пътни превозни средства, с изключение на автомобилите превозващи участниците в делегацията на северната дъга на пл. „Св. Александър Невски“ между ул. „Оборище“ и ул. „11-ти август“. \r\nОт 10.15 часа до приключване на мероприятието се забранява влизането на превозни средства по ул. „Оборище“ между ул. „Г.С. Раковски“ и ул. „11-ти август“, само по преценка на отдел „Пътна полиция“ при СДВР.", "date": "2017.12.14", "title": "София: Въвежда се временна организация на движението за посещение на делегация от Черна гора"}
{"url": "http://www.focus-news.net/news/2017/12/14/2467206/gratskiyat-premier-aleksis-tsipras-e-poiskal-tristranna-sreshta-s-predsedatelya-na-ek-zhan-klod-yunker-i-germanskiya-kantsler-angela-markel.html", "text": "Гръцкият премиер Алексис Ципрас е поискал тристранна среща с председателя на ЕК Жан-Клод Юнкер и с германския канцлер Ангела Меркел, предава електронното издание на гръцкия вестник Katimerini. Това е станало по време на телефонен разговор на Ципрас с Юнкер, на който двамата са обсъдили евротруските отношения и бежанския проблем. Очаква се срещата на Ципрас, Юнекр и Меркел да се състои в рамките на срещата на Върха на ЕС и в нея да участва и българският премиер Бойко Борисов.", "date": "2017.12.14", "title": "Гръцкият премиер Алексис Ципрас е поискал тристранна среща с председателя на ЕК Жан-Клод Юнкер и германския канцлер Ангела Маркел"}
{"url": "http://www.focus-news.net/news/2017/12/14/2467207/pazardzhik-okrazhniyat-sad-shte-gleda-delo-sreshtu-kmeta-na-obshtina-batak-za-narushavane-na-sluzhebni-zadalzheniya.html", "text": "Окръжният съд в Пазарджик ще гледа дело срещу кмета на община Батак нарушаване на служебни задължения, съобщиха за Радио „Фокус“ – Пазарджик от Пресцентъра на съда. Делото е образувано по обвинителен акт на Окръжна прокуратура – Пазарджик. Срещу Петър Паунов е повдигнато обвинение за това, че като Кмет на Община Батак е нарушил служебните си задължения. Делото е насрочено за разпоредително заседание – съдът преценява дали делото му е подсъдно, има ли основание за прекратяване или спиране на наказателното производство, допуснато ли е на досъдебното производство отстранимо съществено нарушение на процесуални правила, довело до ограничаване на процесуалните права на обвиняемия или на неговия защитник, на пострадалия или на неговите наследници, исканията по доказателствата, налице ли са основания за разглеждане на делото по реда на глава двадесет и седма, двадесет и осма и глава двадесет и девета; разглеждането на делото при закрити врати, привличането на запасен съдия или съдебен заседател, назначаването на защитник, вещо лице, преводач или тълковник и извършването на съдебни следствени действия по делегация, мярката за неотклонение, без да се разглежда въпроса за наличието на обосновано предположение за извършено престъпление, мярката за обезпечаване на гражданския иск, конфискацията, глобата и отнемането на вещи в полза на държавата; датите на съдебното заседание и лицата, които следва да се призоват за него. Началото на съдебното заседание е в 09.30 часа, съдия-докладчик е Ирина Джунева.", "date": "2017.12.14", "title": "Пазарджик: Окръжният съд ще гледа дело срещу кмета на община Батак за нарушаване на служебни задължения"}
{"url": "http://www.focus-news.net/news/2017/12/14/2467208/yordan-arabadzhiev-8-km-e-kolonata-ot-tezhkotovarni-avtomobili-na-gkpp-kapitan-andreevo-raboti-se-po-otstranyavane-na-problema.html", "text": "8 км е колоната от тежкотоварни автомобили на ГКПП „Капитан Андреево“. Това съобщи за Агенция „Фокус“ изпълнителният директор на Съюза на международните превозвачи Йордан Арабаджиев във връзка с образувалата се вчера километрична колона от тежкотоварни автомобили от българска страна до ГКПП „Капитан Андреево“. „Към момента положението е значително по-добро. Важно беше за нас да говорим с колегите от турската страна, защото проблемът беше там. Те казаха, че днес ще има сериозна работа, за да може той да се реши“, обясни Арабаджиев.\r\nЦветилена СИМЕОНОВА", "date": "2017.12.14", "title": "Йордан Арабаджиев: 8 км е колоната от тежкотоварни автомобили на ГКПП „Капитан Андреево“, работи се по отстраняване на проблема"}
{"url": "http://www.focus-news.net/news/2017/12/14/2467209/blagoevgrad-regionalnata-biblioteka-organizira-reditsa-initsiativi-za-detsata-na-grada.html", "text": "Регионална библиотека – Благоевград е подготвила редица занимателни и образователни инициативи за децата на Благоевград по повод коледно-новогодишните празници, съобщиха от пресцентъра на Община Благоевград. Сред тях са  „Коледна песен“, „Рождество Христово“ и „Коледни вълшебства“. Те са част от изненадите в „Коледен фестивал“ 2017.\r\nДнес от 11.00 часа започва „Рождество Христово“, където ще бъде проведена кратка беседа за светлия християнски празник „Рождество Христово“, ще се прожектира тематичен филм и децата ще имат възможност да оцветяват икони, посветени на идващите празници, с които ще се правят изложби в библиотеката и класните стаи. \t\r\nНа 15 декември от 14.00 часа започват „Коледни вълшебства”. Децата ще рецитират коледни стихотворения и ще изпеят техни любими коледни песни.\r\nУчастници в тържествата са ученици от II и III клас от II ОУ „Димитър Благоев“ и III ОУ „Димитър Талев“, два ІІ класа на VІ СУ „Иван Вазов”, както и Регионална библиотека – Благоевград.", "date": "2017.12.14", "title": "Благоевград: Регионалната библиотека организира редица инициативи за децата на града"}
{"url": "http://www.focus-news.net/news/2017/12/14/2467210/burgas-40-godishna-zhena-e-s-opasnost-za-zhivota-sled-kato-e-blasnata-ot-avtomobil-pri-nepravilno-presichane-na-ulitsa-zahari-stoyanov-v-grada.html", "text": "Около 19.46 ч. на 13 декември на улица \"Захари Стоянов\" в Бургас до №31, лек автомобил с бургаска регистрация, управляван от 61-годишния Г. П. от града, е блъснал неправилно пресяклата пътното платно пешеходка – Б. Д., 40-годишна, от Бургас, която е откарана в болница \"Бургасмед\" и настанена в отделение \"Реанимация\" с фрактура на левия крак, ляваа ръка, главата и комоцио, с опасност за живота. Това съобщиха от ОДМВР-Бургас.", "date": "2017.12.14", "title": "Бургас: 40-годишна жена е с опасност за живота, след като е блъсната от автомобил при неправилно пресичане на улица \"Захари Стоянов\" в града"}
{"url": "http://www.focus-news.net/news/2017/12/14/2467211/sofiya-shte-se-sabirat-stari-gumi-v-rayon-mladost.html", "text": "Столична община, чрез Столичен инспекторат и районна администрация „Младост“ за втора поредна седмица продължават събирането на стари гуми от домакинствата. Това съобщиха от пресцентъра на Общината. Целта на инициативата е да се намали възможността този вид отпадък да се изхвърля безразборно и да не се замърсява околната среда.\r\nНа 16 декември и 17 декември /събота и неделя/ от 09.00 ч до 15.00 ч. жителите на район „Младост“ ще имат възможност да се освободят от старите си гуми. \r\nЗа целта се откриват стационарни пунктове и мобилен пункт.\r\nПет временни стационарни пункта са разположени на следните адреси:\r\n-\tкв. „Горубляне“ – ул. „Цветна градина“ до Стадиона;\r\n-\tж.к. „Младост 4“, ул. „проф. Александър Танев“, терен срещу колелото на автобуси с № 213, 76;\r\n-\tж.к. „Младост 3“, ул. Жечо Гюмюшев“, терен преди пресечката с ул. „инж. Георги Белов“;\r\n-\tж.к. „Младост 1“, ул. „митрополит Серафим Сливенски“ на терен до дърводелски цех;\r\n-\tж.к. „Младост 1“, ул. „проф. Марко Семов“ и ул. „Андрей Сахаров“;\r\nЗа кв. „Горубляне“ и ж. к. „Младост 2“ има мобилен пункт, работещ по заявка, като на телефон 0882-271-215 може да подадете информация за точния адрес, от които трябва да се вземат гумите.\r\nОт проведената инициатива в район „Овча купел“ през изминалата седмица са събрани 960 гуми, предадени от гражданите.\r\nНапомняме, че търговските обекти / автосервизи и пунктове за смяна на излезли от употреба гуми/ са задължени да имат сключен договор с лицензирана фирма, на която да предават събраните гуми. Всеки обект, който нарушава разпоредбите на законодателството подлежи на санкция в размер от 1400 до 4000 лв.", "date": "2017.12.14", "title": "София: Щe се събират стари гуми в район \"Младост\""}
{"url": "http://www.focus-news.net/news/2017/12/14/2467212/reuters-ekstremistkata-grupirovka-al-shabab-poe-otgovornostta-za-atentata-v-mogadishu-broyat-na-zhertvite-dostigna-do-13.html", "text": "Атентатор самоубиец, облечен в полицейска униформа, се взриви на територията на полицейска академия в сомалийската столица Могадишу в четвъртък, като според последната информация, броят на жертвите от атентата вече е достигнал до 13 души, предава Reuters, като се позовава на информация от местните полицейски власти.\r\nГоворителят на полицията в Могадишу майор Мохамед Хюсеин заяви, че нападателят е носил колан с експлозиви под дрехите си, проникнал е в полицейската тренировъчна академия Генерал Каийе и се е взривил, докато на мястото се е провеждал полицейски парад.\r\nСлужител в местната Бърза помощ съобщи пред Ройтерс, че линейките са „изнесли 13 трупа и 15 ранени от района на академията“.\r\nИслямската екстремистка групировка „Ал Шабаб“ пое отговорността за атентата. „Ще ви съобщим детайли за успехите на атаката по-късно“, заяви Абдиазиз Абу Мусаб, говорител на групировката за военните операции.\r\nТази терористична групировка често осъществява терористични нападения в Могадишу и други градове в Сомалия, като част от въоръжената й борба срещу подкрепяното от ООН правителство и неговите съюзници от Африканския съюз. По подобие на „Ислямска държава“ в Близкия Изток, тя иска да ликвидира съществуващата политическа система и да наложи своята радикална версия на Исляма.\r\n„Ал Шабаб“ беше в зенита си в първите години на новия век, но след 2011 година, когато загуби Могадишу, терористите са в постоянно отстъпление пред комбинираните сили на миротворците от Африканския съюз и Въоръжените сили на Сомалия.\r\nПревод и редакция:", "date": "2017.12.14", "title": "Reuters: Екстремистката групировка „Ал Шабаб“ пое отговорността за атентата в Могадишу, броят на жертвите достигна до 13"}
{"url": "http://www.focus-news.net/news/2017/12/14/2467213/sliven-obshtinskiyat-savet-shte-razgleda-predlozhenie-za-likvidatsiya-na-tsentara-za-kozhno-venericheski-zabolyavaniya.html", "text": "46 точки ще разгледа Общински съвет – Сливен на редовна сесия, която се провежда в зала „Май“, предаде репортер на Радио „Фокус“ – Сливен. В дневния ред е заложено предложение за прекратяване дейността и ликвидация на „Център за кожно-венерически заболявания“- Сливен. Решението е необходимо, за да може министърът на здравеопазването да изрази становище по отношение откриването на отделение със същата дейност в МБАЛ „Д-р Иван Селимински“. Общинските съветници ще разгледат и предложението Общинско предприятие „Озеленяване“ да поеме управлението на гробищните паркове в Сливен.\r\nСред останалите точки в основния дневен ред са предложения за промени в правилниците за устройството и дейността на няколко общински предприятия: „Озеленяване“, „Земеделие, гори и водни ресурси“ и „Общински пазари“. В дневния ред е и предложение за обявяване на конкурс за избор на управител на „Дентален център 1-Сливен“.\r\nНа заседанието ще се гласуват и пет допълнителни точки. Една от точките е за проект на Наредба за гробищните паркове и погребално-обредната дейност на територията на град Сливен. Останалите са свързани с промяна в Наредбата за условията и реда за платено и безплатно почасово паркиране на моторни превозни средства на територията на Община Сливен, предложение за запазване на центъра за кариерно развитие, позволяване на ДКЦ 2 в Сливен да извърши ремонт на педиатричен кабинет и продажба на общински имот.", "date": "2017.12.14", "title": "Сливен: Общинският съвет ще разгледа предложение за ликвидация на Центъра за кожно-венерически заболявания"}
{"url": "http://www.focus-news.net/news/2017/12/14/2467214/prof-georgi-mihaylov-bsp-za-balgariya-nito-edno-pravitelstvo-dosega-ne-si-e-pozvolyavalo-da-nalaga-moratorium-na-novite-lekarstva-neseriozno-e-tvardenieto-che-te-imat-alternativa.html", "text": "Не е сериозно да си твърди, че новите лекарства имат алтернатива и затова се налага мораториум. Средства за новите лекарства са незначителни спрямо целия обем за лекарствени продукти, който се отделя от държавата за годината. Това каза проф. Георги Михайлов, депутат от ПГ на „БСП за България“ по НТВ във връзка с предстоящото гласуване от депутатите на ветото на президента над приетития мораториум върху новите лекарства, съобщиха от пресцентъра на НС на БСП. Той обясни, че стойността на новите лекарства е между 2,5% и 4% от парите за всички лекарства. Професорът припомни, че за последните 30 години, нито едно правителство на България, независимо от тежките ситуации в определени години, не си е позволявало да налага мораториум за внос на нови лекарства.  Проф. Михайлов посочи, че догодина този проблем ще се появи отново, но тогава ще има измислени нови лекарства в медицината и когато изтече едногодишният срок на гласувания мораториум, депутатите ще бъдат изправени пред по-трудната задача, да решат кои от новоизобретените лекарства да бъдат одобрени. \"Новите иновативни лекарства са определени за някои диагнози и то за определен стадий на заболяването. И тези лекарства за животозастрашаващи заболявания могат да контролират заболяването“, коментира професорът.", "date": "2017.12.14", "title": "Проф. Георги Михайлов, „БСП за България“: Нито едно правителство досега не си е позволявало да налага мораториум на новите лекарства, несериозно е твърдението, че те имат алтернатива"}
{"url": "http://www.focus-news.net/news/2017/12/14/2467215/smolyan-v-prohodite-v-oblastta-ima-zaledeni-uchastatsi-koito-sa-obraboteni.html", "text": "Проходими при зимни условия са пътищата в област Смолян, съобщиха за Радио „Фокус“ – Смолян от Областно пътно управление – Смолян. В проходите в областта има заледени участъци, които са опесъчени и обработени със сол. Настилките на републиканските пътища в областта са предимно мокри. \r\nВремето е слънчево и ясно, с отлична видимост. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти, като се регулира с пътни знаци. Заради пропадане на каменна подпорна, движението между селата Кошница и Могилица се осъществява в едната лента. Мястото е обозначено с пътни знаци. През нощта не са получавани сигнали инциденти по републиканските пътища в областта. По всички републикански пътища остава повишена опасността от падащи камъни.\r\nВ Смолян автомобилният трафик е интензивен в сутрешните часове. По-натоварено е движението по централните улици и входно-изходните артерии на града. Пътните настилки са предимно сухи.\r\nНели ГЕРГЬОВСКА", "date": "2017.12.14", "title": "Смолян: В проходите в областта има заледени участъци, които са обработени"}
{"url": "http://www.focus-news.net/news/2017/12/14/2467216/dragomir-stoynev-bsp-predsedatelstvoto-shte-bade-politicheski-sluginazh-kam-es.html", "text": "Вие се уплашихте, така ще бъде и през цялото Председателство, което ни предстои. То ще бъде обърнато към политическия слугинаж към ЕС. Вие не можете и в най-елементарното нещо да застанете рамо до рамо, когато става дума за европейска и българска национална кауза. Това каза зам.-председателят на ПГ на БСП Драгомир Стойнев в декларация от името на групата, предаде репортер на Агенция „Фокус“. „Доказахте за пореден път, че не можете да отстоявате национален приоритет, така както БСП го е отстоявала. Разликата между нас и вас е, че няма какво да ни уплаши, няма външна сила, която да промени нашето отношение към гражданите и националните приоритети“, заяви той. „Единственото, което ви държи на власт е да усвоявате ресурса, било то от европейски фондове или публични финансови средства“, посочи Драгомир Стойнев. „Вчера раздадохте 600 млн. лева натъмно, а най-вероятно ще отхвърлите президентското вето за здравето на гражданите. Ето това е разликата между нас и вас“, коментира той. \r\nБиляна ИВАНОВА", "date": "2017.12.14", "title": "Драгомир Стойнев, БСП: Председателството ще бъде политически слугинаж към ЕС"}
{"url": "http://www.focus-news.net/news/2017/12/14/2467217/vidin-nivoto-na-reka-dunav-se-e-povishilo-s-34-sm-pri-novo-selo.html", "text": "Нивото на Дунав се е повишило с 34 см в началото на българския участък на реката - при Ново село,  за последното денонощие и водният стоеж там е 327 см, съобщиха от  Хидрометеорологична станция. Нивото на реката при Видин е 360 см,  повишението за последното денонощие там е с 16 см.  Край Лом нивото на Дунав е 357 см.  Регистрирано е понижение  от 10 см.  Нивото на Дунав край Оряхово е  248  см, регистрирано е понижение с 6 см. Температурата на водата край Ново село е 4,9 градуса, а край Оряхово - 6,7  градуса.", "date": "2017.12.14", "title": "Видин: Нивото на река Дунав се е повишило с 34 см при Ново село"}
{"url": "http://www.focus-news.net/news/2017/12/14/2467218/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Снежната покривка в ниските планински части е незначителна, а по върховете – около 20 см. Температурите са от минус 3 до плюс 5 градуса. Условия за ски днес има само в Банско, където са отворени три писти. Времето там е ветровито, но лифтовите съоръжения работят. Няма получени сигнали с инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.12.14", "title": "ПСС: Добри са условията за туризъм в планините"}
{"url": "http://www.focus-news.net/news/2017/12/14/2467219/dragomir-stoynev-bsp-predlozhihme-obshta-deklaratsiya-za-prisaedinyavaneto-na-balgariya-v-shengen-no-ot-gerb-izbyagaha.html", "text": "Силата на БСП е именно в нейната последователност, когато е трябвало да се защитава национален интерес. Докато ГЕРБ прави точно обратното. Вчера предложихме на българския парламент да излезем с обща декларация. Това каза зам.-председателят на ПГ на БСП Драгомир Стойнев в декларация от името на групата, предаде репортер на Агенция „Фокус“. „Декларацията можеше да бъде силен знак за необходимостта от обединение и единодействие за това, че България е напълно готова да заеме мястото си като равнопоставен член на Шенген. За съжаление тази декларация трябваше да обедини всички политически сили, но от ГЕРБ избягаха“, заяви той. „Присъединяването на България към Шенген е сред основните приоритети на външната ни политика, от стратегическо значение, както за България, така и за ЕС. Считам, че всички политически сили сме го записали в политическите си платформи и сме ги защитавали“, коментира зам.-председателят на ПГ на БСП.\r\nБиляна ИВАНОВА", "date": "2017.12.14", "title": "Драгомир Стойнев, БСП: Предложихме обща декларация за присъединяването на България в Шенген, но от ГЕРБ избягаха"}
{"url": "http://www.focus-news.net/news/2017/12/14/2467220/blagoevgrad-intenziven-e-trafikat-e-po-avtomagistrala-struma-i-glaven-pat-e-79-v-oblastta.html", "text": "Нормално при зимни условия се извършва движението по основните пътни артерии в област Благоевград, трафикът е интензивен по автомагистрала „Струма“ и главен път Е-79. Това съобщиха за Радио „Фокус“ – Пирин от Областно пътно управление – Благоевград.  В област Благоевград няма въведени ограничения за движението на моторни превозни средства. Възможно е на места да се извършват частични ремонти дейности по асфалтовата настилка, като всички те ще бъдат сигнализирани с необходимите пътни знаци и табели. Няма регистрирани инциденти по пътищата през нощта.\r\nЛора КАЛЧЕВА", "date": "2017.12.14", "title": "Благоевград: Интензивен е трафикът е по автомагистрала „Струма“ и главен път Е-79 в областта"}
{"url": "http://www.focus-news.net/news/2017/12/14/2467221/predsedatelyat-na-parlamenta-tsveta-karayancheva-dragomir-stoynev-izopachava-neshtata-po-obshtata-deklaratsiya-za-vlizane-v-shengen.html", "text": "Драгомир Стойнев изопачава нещата по общата декларация за влизане в Шенген. Това каза председателят на парламента Цвета Караянчева в отговор на декларацията, прочетена от депутата от БСП Драгомир Стойнев от името на парламентарната група, предаде репортер на Агенция „Фокус“. „Аз като председател на НС съм я разпределила на комисията по външната политика, по вътрешна политика, за да може да бъде обсъдена по правилник, след като вие не изчакахте да чуете какво мислят останалите председатели на ПГ по декларацията. Г-н Стойнев беше на тази среща и е много добре запознат и се изопачават фактите в момента от парламентарната трибуна“, коментира председателят на парламента.\r\nЛюба АЛЕКСИЕВА", "date": "2017.12.14", "title": "Председателят на парламента Цвета Караянчева: Драгомир Стойнев изопачава нещата по общата декларация за влизане в Шенген"}
{"url": "http://www.focus-news.net/news/2017/12/14/2467222/smolyan-64-godishen-mazh-e-pochinal-pri-upravlenie-na-tovaren-avtomobil-na-patya-k-k-pamporovo-smolyan.html", "text": "Около 08.55 ч. на 13 декември на пътя к. к. Пампорово – гр. Смолян, при управление на товарен автомобил \"Фолксваген Транспортер\" е починал водачът - 64-годишен мъж от гр. Смолян. Това съобщиха от ОДМВР-Смолян. Местопроизшествието е посетено от дежурна оперативна група за извършване на оглед. По случая е образувано досъдебно производство.", "date": "2017.12.14", "title": "Смолян: 64-годишен мъж е починал при управление на товарен автомобил на пътя к. к. Пампорово –  Смолян"}
{"url": "http://www.focus-news.net/news/2017/12/14/2467223/sarajevo-times-bosna-i-hertsegovina-e-prevela-otgovorite-na-chetiri-peti-ot-vaprosite-na-evropeyskata-komisiya.html", "text": "Една година, след като комисарят на ЕС по въпросите на европейската политика за съседство и преговори за разширяване Йоханес Хан донесе „Въпросника на Европейската комисия“ в Босна и Херцеговина, правителството в Сараево е успяло да преведе отговорите на четири пети от въпросите, според изявление на Директората за европейска интеграция, пише босненското издание Sarajevo Times.\r\nМарина Кавац – Сиручич, говорител на Директората за европейска интеграция на Министерския съвет на Босна и Херцеговина, заяви, че процесът на експертна редакция и официалното приемане на преведените отговори, ще дойде, след се проведе проверка на превода и качеството.\r\n„Що се отнася до последната пета, част от отговорите в момента се превеждат, а останалите, които още не са преведени, с в друг стадий на финализация (подготовка се провежда от работни групи, финализацията – от Комисията (Колегиума) за европейска интеграция, като накрая всичко се одобрява от правителството). Когато тези фази са завършени,ще можем да изпратим отговорите за превеждане“, заяви Кавац-Сиручич.\r\nОсвен това тя добави, че останалите въпроси не са забавени по някаква специална причина, а на случаен принцип. \r\nКавац-Сиручич не определи краен срок за завършване на работата.\r\n„Въпросникът на Европейската комисия“, включва общо 3242 въпроса, групирани по политически и икономически критерии, както и в 33 глави за европейското законодателство. Брюксел очакваше отговор в рамките на шест месеца, т.е. до юли 2017 година.\r\nВсички съседни страни на Босна и Херцеговина отговориха на въпросите по-бързо – в рамките на около два месеца.\r\nПревод и редакция:", "date": "2017.12.14", "title": "Sarajevo Times: Босна и Херцеговина е превела отговорите на четири пети от въпросите на Европейската комисия"}
{"url": "http://www.focus-news.net/news/2017/12/14/2467224/sotsiologat-kancho-stoychev-v-poslednite-27-g-balgariya-stoi-v-cheloto-na-klasatsiyata-po-korumpiranost-izklyuchitelno-vazhno-e-da-ima-seriozen-debat-okolo-vota-na-nedoverie.html", "text": "В последните 27 години България стои в челото на класацията по корумпираност, като е изключително важно да има сериозен дебат около вота на недоверие. Това каза в интервю за сутрешния блок „Добро утро, България“ на Радио „Фокус“ социологът и президент на глобалната асоциация „Галъп интернешънъл“ Кънчо Стойчев по повод инициирания от опозицията вот на недоверие срещу правителството на тема „корупция“. Според него, обаче, въпреки притеснителните индекси, България далеч не е най-корумпираната страна, като подобен проблем съществува пред всички световни лидери, които умело успяват да го замаскират. \r\n„Корупцията, особено на ниско и на общинско равнище, e повсеместно явление. Нещо, което се е превърнало в норма на живот и нещо, което, за съжаление, вече повечето хора не забелязват. Така че, такъв дебат и сериозно обсъждане на въпроса са необходими. Колко до това дали ще падне или няма да падне правителството, мисля, че всеки здравомислещ се досеща, че е малко вероятно това да се случи. Но пък дано бъде здравословен дебат.“, коментира Кънчо Стойчев и допълни, че обикновено корупцията е явление сред управляващите, тъй като тя неизменно е свързана с властта. Според него е малко вероятно по време на дебатите около вота на недоверие ГЕРБ да нанесе \"смъртоносен удар\" на опозицията. Стойчев апелира към управляващата партия да подходи сериозно към аргументите на опозицията. Той посочи, че обект на обсъжданията ще бъдат последните 8 години, в които ГЕРБ управлява страната. Кънчо Стойчев увери, че Българското председателство на Съвета на ЕС няма как да бъде застрашено или саботирано.", "date": "2017.12.14", "title": "Социологът Кънчо Стойчев: В последните 27 г. България стои в челото на класацията по корумпираност, изключително важно е да има сериозен дебат около вота на недоверие"}
{"url": "http://www.focus-news.net/news/2017/12/14/2467225/otkrita-beseda-parvoobrazat-na-choveka-vaplateniyat-bog-slovo-s-lektor-d-r-yordan-tsonev-shte-se-provede-v-enoriyskiya-tsentar-na-hram-sv-sv-kiril-i-metodiy-v-sofiya.html", "text": "Открита  беседа на тема: „Първообразът на човека: въплътеният Бог Слово“ ще се проведе в Енорийския център на софийския храм „Св. св. Кирил и Методий“ (на Женския пазар), предаде репортер на Агенция \"Фокус\". Гост-лектор ще бъде Йордан Цонев, православен християнин, доктор по богословие, депутат в 44-то Народно събрание на Република България.\r\nБеседата ще се проведе в Лекционната зала на Енорийския център при храма. Входът е свободен. \r\nНикола ПЕТКОВ", "date": "2017.12.14", "title": "Открита беседа „Първообразът на човека: въплътеният Бог Слово“ с лектор д-р Йордан Цонев ще се проведе в Енорийския център на храм „Св. св. Кирил и Методий“ в София"}
{"url": "http://www.focus-news.net/news/2017/12/14/2467226/radio-svobodna-evropamakedoniya-vitseprezidentat-na-balgariya-iliyana-yotova-zayavi-che-myastoto-na-makedoniya-e-v-es-i-nato.html", "text": "„Нямаме време за губене, България винаги е одобрявала, защитавала и гарантирала правото на Република Македония да стане пълноправен член както на Европейския съюз, така и  на НАТО. Нашата страна беше първата, която призна Македония през 1992 г. и сега е време да видим какви съвместни проекти можем да осъществим заедно, за да могат младите хора да останат в България и Македония \", предава македонската редакция на „Радио свободна Европа“, позовавайки се на думите, изказани от българския вицепрезидент, в интервю преди посещението си в Македония в четвъртък.\r\nТя добави, че пристига на работна визита и че ще се срещне с министър-председателя на Македония Зоран Заев и председателя на парламента Талат Джафери.\r\nПревод и редакция:", "date": "2017.12.14", "title": "„Радио свободна Европа“(Македония): Вицепрезидентът на България Илияна Йотова заяви, че мястото на Македония е в ЕС и НАТО"}
{"url": "http://www.focus-news.net/news/2017/12/14/2467227/sliven-spektakalat-ot-boyko-iliev-yavorov-lora-i-mina-v-chasa-na-sinyata-magla-shte-bade-predstaven-v-grada.html", "text": "Спектакълът от Бойко Илиев „Яворов, Лора и Мина в часа на синята мъгла“ ще бъде представен в зала „Сливен”. Това съобщиха от Община Сливен. Елена Петрова ще изиграе музата на поета Яворов, ролята на Яворов е поверена на Иван Радоев, а Мина е Мариела Топалова. Представлението е с начален час 19.00 часа.\r\nСпектакълът на  Бойко Илиев е създаден за 10-годишнината от смъртта на големия български поет по писмата му с Лора и Мина.", "date": "2017.12.14", "title": "Сливен: Спектакълът от Бойко Илиев „Яворов, Лора и Мина в часа на синята мъгла“ ще бъде представен в града"}
{"url": "http://www.focus-news.net/news/2017/12/14/2467228/nigyar-dzhafer-dps-shte-podkrepim-vetoto-na-prezidenta-motivite-mu-posochvat-yasno-zashto-imame-osnovanie-da-pledirame-za-protivikonstitutsionnost-v-byudzheta-na-nzok.html", "text": "Ще подкрепим ветото на президента, защото то е в унисон с нашето предложение на второ четене за отпадане на Параграф 6 от закона. Това каза зам.-председателят на парламента и депутат от ДПС Нигяр Джафер по време на дебатите по ветото на президента върху Закона за Бюджета на НЗОК през 2018 година, предаде репортер на Агенция „Фокус“. „Пледираме за противиконституционност на текста. Мотивите на президента посочват много ясно защо имаме основания за това“, заяви тя. „Ще подкрепим ветото и защото смятаме, че това е грешно решение, признание за безпомощност на институциите и администрацията, че не може да се справи с тренда на лекарства“, посочи Нигяр Джафер. „Искрено звучи признанието, че налагането на мораториума е опит да се спечели време. Държавата и институциите не знаят какво да правят, как да удържат увеличаването на разходите за лекарства“, коментира тя. „Всеки пациент има право да иска най-доброто лечение за себе си и за близките си. Вярвам, че разумът ще надделее“, заяви Нигяр Джафер.\r\nБиляна ИВАНОВА", "date": "2017.12.14", "title": "Нигяр Джафер, ДПС: Ще подкрепим ветото на президента, мотивите му посочват ясно защо имаме основание да пледираме за противиконституционност в Бюджета на НЗОК"}
{"url": "http://www.focus-news.net/news/2017/12/14/2467229/deputatite-othvarliha-predlozhenie-na-bsp-predstaviteli-na-patsientska-organizatsiya-da-prisastvat-na-debatite-po-vetoto-na-prezidenta.html", "text": "Депутатите отхвърлиха предложение на БСП за допускане в пленарна зала на представители на пациентска организация по време на дебатите по ветото на президента, предаде репортер на Агенция „Фокус“. Филип Попов от БСП заяви, че на балкона в залата се намират двама представители на пациентите. „Правя процедура те да бъдат допуснати долу в зала, защото това касае именно тях“, подчерта той.\r\nОт своя страна председателят на парламента Цвета Караянчева заяви, че процедурата му е недопустима, тъй като гостите са на балкона и имат възможност да проследят дебата. Все пак тя подложи на гласуване процедурата от Филип попов, но предложението му бе отхвърлено с 85 гласа „за“, 33 „против“ и 77 „въздържали се“. \r\nДаниела Дариткова от ГЕРБ и председател на здравната комисия заяви, че Цвета Караянчева е допуснала недопустима процедура, защото няма как да участват в дебата представителите на неизвестна за тях пациентска организация, защото това не е било заявено от заявителя на това желание. „В Закона за здравното осигуряване е ясно регламентирано кои са национално представените пациентски организации. Те имат правото да участват в заседанията на Комисията по здравеопазване и да дават становища по всички законопроекти. Те участват в надзорния съвет на НЗОК. Опитите да манипулирате пациентите, да експлоатирате техните страхове, няма да доведат до нищо позитивно за колегите от опозицията.Тук в залата сигурно има потенциални пациенти и всеки може да се изкаже в полза на една или друга терапия. Балансът е важен и това търсим в днешното заседание“, каза още Даниела Дариткова.\r\nЛюба АЛЕКСИЕВА", "date": "2017.12.14", "title": "Депутатите отхвърлиха предложение на БСП представители на пациентска организация да присъстват на дебатите по ветото на президента"}
{"url": "http://www.focus-news.net/news/2017/12/14/2467230/blagoevgrad-40-000-kasa-tsigari-sa-izzeti-ot-politsiyata-pri-proverka-na-lek-avtomobil-v-yakoruda.html", "text": "Полицейски служители на Районно управление на МВР-Разлог са извършили около 10:00 часа на 13 декември 2017 г. в град Якоруда проверка на лек автомобил „Опел Вектра“, управляван от З. М./55 г./ от с. Мосомище, общ. Гоце Делчев. Това съобщиха от ОДМВР-Благоевград. В хода на проверката са намерени и иззети около 40 000 къса цигари, без задължителен бандеролен знак. З. М. е задържан със заповед за задържане до 24 часа. За случая е уведомена е Районна прокуратура-Разлог.", "date": "2017.12.14", "title": "Благоевград: 40 000 къса цигари са иззети от полицията при проверка на лек автомобил в Якоруда"}
{"url": "http://www.focus-news.net/news/2017/12/14/2467231/protothema-gratskite-zhurnalisti-sashto-obyaviha-24-chasova-stachka.html", "text": "Журналистическият съюз на атинските всекидневници обяви 24-часова стачка, влизаща в сила в 6 сутринта в четвъртък, 14 декември, пише гръцкото издание Protothema.\r\nЖурналистическият съюз ще се включи в общонационалната стачка, която също е за 24 часа, заедно с Конфедерацията на държавните служители и Генералната конфедерация на гръцките работници, протестиращи срещу строгите мерки за финансова дисциплина, приети от гръцкото правителство, които влияят на всички работници в Гърция, особено на тези, работещи в медиите.\r\nПревод и редакция:", "date": "2017.12.14", "title": "Protothema: Гръцките журналисти също обявиха 24-часова стачка"}
{"url": "http://www.focus-news.net/news/2017/12/14/2467232/varna-74-godishen-mazh-e-zaginal-pri-pozhar-v-doma-si-v-s-pchelnik.html", "text": "Възрастен мъж е загинал при пожар в дома си в с. Пчелник. Това съобщиха от пресцентъра на ОДМВР-Варна. Тази сутрин, минути преди 07.00 часа, на телефон 112 е постъпил сигнал за пожар, горящ в къща в с. Пчелник. На място незабавно са изпратени екипи на РДПБЗН, които започват да гасят огъня. Къщата е била обитавана от 74-годишен трудно подвижен мъж. Установено е, че същият е загинал.\r\nРаботата по разчистване и обезопасяване на местопроизшествието продължава. Изясняват се причините за възникването на пожара. По случая има образувано досъдебно производство.", "date": "2017.12.14", "title": "Варна: 74-годишен мъж е загинал при пожар в дома си в с. Пчелник"}
{"url": "http://www.focus-news.net/news/2017/12/14/2467233/blagoevgrad-zadarzhan-e-34-godishen-mazh-prostrelyal-kuche-v-dvorno-myasto-v-rayona-na-grad-sandanski.html", "text": "След получен сигнал от 42-годишна жена от град Сандански за това, че около 18:00 часа на 11 декември 2017 г. в дворно място на главен път Е-79 в района на град Сандански, отглежданото от нея куче е било простреляно, в резултат на което е починало. Това съобщиха от ОДМВР-Благоевград. След проведени издирвателни мероприятия е задържан И. П. /34 г./ от гр. Сандански. По случая е образувано досъдебно производство.", "date": "2017.12.14", "title": "Благоевград: Задържан е 34-годишен мъж, прострелял куче в дворно място в района на град Сандански"}
{"url": "http://www.focus-news.net/news/2017/12/14/2467234/zam-predsedatelyat-na-pg-na-bsp-za-balgariya-krum-zarkov-antikoruptsionniyat-organ-shte-bade-na-palno-podchinenie-na-parlamenta.html", "text": "Подхождаме много сериозно към предстоящия вот на недоверие към правителството. Той ще бъде за корупция. Днес в НС ще се разглежда на второ четене антикорупционният закон, в който управляващото мнозинство не демонстрираха политическа воля да се борят с корупцията. Лидерите на двете опозиционни партии са разписали график за предстоящия вот и той ще се спази стриктно. Това заяви по БНТ зам.-председателят на ПГ на „БСП за България“ Крум Зарков, съобщиха от пресцентъра на партията. Той добави, че смесването от управляващите на темите вот и предстоящото председателство на България е странно и необяснимо. „Председателството е важно, но не може да суспендира конституционните и законови процедури. Не може да се гледа на всяка една критика във и извън парламента като на саботаж. Искахме парламентът да излезе с общо решение, че България е готова за влизане в Шенген, че Европа не спазва правилата, а не обратното. Това беше свързано с дебат, който се състоя вчера в ЕП, иницииран от евродепутатите – социалисти по тази тема. За съжаление гласуването на нашето общо решение в парламента не се състоя“, обясни Крум Зарков. Народният представител припомни, че левицата е внесла за разглеждане в парламента свой антикорупционен закон, който е бил отхвърлен от управляващите. „Целта ни сега е, да покажем истината за закона, който ни предлагат управляващите. Защото техният закон тръгна с амбицията за създаванане на нов антикорупционен орган, но създава нещо, което не е нито независимо, нито е единно, нито е антикорупционно, а хвърля прах в очите на хората в България и Европа“, категоричен бе той. Зарков обясни, че противодействието на корупцията присъства само в заглавието на законопроекта на ГЕРБ. „Хората, които ще са обект на този орган не бива да го контролират.“ Така народният представител обясни, защо не бива Народното събрание да избира антикорупционния орган, както е разписано в законопроекта на управляващите. Крум Зарков обясни, че в антикорупционния закон на ГЕРБ е разписано членовете на антикорупционния орган да бъдат привиквани в Народното събрание само с подписите на 48 депутати. Така те могат да бъдат сменяни по всяко време и това поставя органа в пълно подчинение на управляващите. \r\nПо въпроса за желанието на ГЕРБ да се променят текстове на Конституцията за давностния срок, Зарков обясни, че това няма да доведе нито до разследване, нито до обвинение на когото и да е. „Целта е темата да се държи на дневен ред и да се омаскарява лидерът на опозицията и други опозиционно мислещи хора“, посочи той.", "date": "2017.12.14", "title": "Зам.-председателят на ПГ на „БСП за България“ Крум Зарков:  Антикорупционният орган ще бъде на пълно подчинение на парламента"}
{"url": "http://www.focus-news.net/news/2017/12/14/2467235/georgi-yordanov-bsp-sadnik-za-tova-kak-sme-glasuvali-vetoto-na-prezidenta-shte-badat-ne-partiynite-tsentrali-a-savestta-ni.html", "text": "За всеки ще дойде ден на равносметка, на този ден няма как да не си спомним как сме гласували по ветото на президента. Съдникът ще бъдат не партийните централи, а нашата съвест. Това каза депутатът от БСП Георги Йорданов по време на дебатите по ветото на президента върху Закона за Бюджета на НЗОК през 2018 година, предаде репортер на Агенция „Фокус“. „Казваме цинично на пациентите- Касата не може да плати тези лекарства, оправяйте се сами“, заяви той.\r\nВъв връзка с това, че не бяха допуснати представители на пациентска организация по време на дебатите по ветото, депутатът от БСП Георги Гьоков прочете писмо от пациентка, засегната от мораториума върху лекарства за онкоболни. Той призова депутатите и министъра на здравеопазването да се вслушат в пациентите. Депутатът от БСП Илиан Тимчев заяви: „Като лекар ще подкрепя пациентите, а като депутат ще подкрепя парламентаризма“.\r\nБиляна ИВАНОВА", "date": "2017.12.14", "title": "Георги Йорданов, БСП: Съдник за това как сме гласували ветото на президента ще бъдат не партийните централи, а съвестта ни"}
{"url": "http://www.focus-news.net/news/2017/12/14/2467236/pregled-na-osnovnite-temi-vav-velikotarnovskiya-pechat.html", "text": "„Търновци дишат мръсен въздух, макар прахът да е под нормата“, е заглавие от областния всекидневник „Янтра Днес”. Търновци продължават да дишат мръсен въздух, макар за една седмица в края на ноември нарочната мобилна станция в кв. “Чолаковци“ да е отчела само едно леко превишаване на фините прахови частици на 24-ти. При норма от 50 микрограма на куб. М, станцията е измерила 56 мигрограма. Иначе през целия месец в постоянния пункт за мониторинг, който се намира в сградата на РИОСВ, са регистрирани 6 превишения на нивата за опазване на човешкото здраве.\r\n„109 млн. лева по европроекти са влезли в областта от 2014 година“, е друг акцент в ежедневника. 136 договора на обща стойност 108 770 664 лв. се изпълняват от началото на настоящия програмен период 2014-2020 г. в област Велико Търново, съобщиха от Областния информационен център. В това число не влизат одобрените проекти по Програмата за развитие на селските райони.39 различни събития е провел през изминалата година Областният информационен център във Велико Търново, в които са се включили общо 537 участници. Офисът на центъра е бил посетен от 433 души, а постъпилите въпроси – на място, по телефон и имейл са 479 души. В отговор на различни запитвания по електронна поща са изпратени 109 писмени отговора с допълнителна информация.\r\n„С Руско-турската война от 1877-1878 г. започва новата епоха в историята на Югоизточка Европа“, е заглавие от трета страница на ежедневника. „Заради сигнала за бомба ученици от две училища няма да учат днес “ четем на страница четири в изданието. На страница пет е поместен материал със заглавие: „Великотърновски готвач и фууд стилист подаряват елхи за Коледа“. На страниците осем четем материал със заглавие: „Меги тъче изгреви, докато слуша хора на ангелите”.\r\nНа спортната страница на вестник „Янтра Днес“ четем:  “Етър“ и “Локо“ (ГО) направиха ремита в дербитата на сезона“.\r\n„Фирма предлага ново трасе за магистралата с тунел под Арбанаси и пътни възли до Килифарево и Дебелец“, е заглавие от първа страница на другия областен ежедневник - “Борба“. Ново трасе на магистралата Русе – Велико Търново предлага експертната компания Large Infrastrukture Projects, което бе презентирано за пръв път от шефа на фирмата Румен Марков. Марков представи техния проект за магистралата, който удовлетворява абсолютно всички общини, защото минава в близост до тях, без да ощетява местния трафик, обработваемите територии и защитени зони. Той е малко над 100 км и е доста по-къс от останалите, което ще ограничи разходите за пътуване, като същевременно го направи удобно. Картата с трасето бе показана във вторник следобед пред регионалния бизнес, кмета на Лясковец д-р Ивелина Гецова, председателя на Общинския съвет в Горна Оряховица Даниел Костадинов и народни представители.\r\n„Масов бой за момиче в Сухиндол, двама пребити и потрошена кола“, е друга тема от ежедневника. Две досъдебни производства са започнати в полицейското управление в Павликени след разпра между група от 7 мъже и жени от Сухиндол и Върбовка. Работата по случая е започнала след сигнал за двама пребити мъже в града. На мястото незабавно са били изпратени екипи на полицията. От разследването е установено, че разпрата, която прераснала в сбиване, е между група мъже и жени заради момиче от Върбовка. В резултат на боя е пострадал 23-годишен мъж от Сухиндол. Той е откаран във великотърновската болница с травми в областта на главата.\r\n“Три търновки всяка година се връщат от САЩ, Холандия и Белгия, за да правят добрини в родния си град“, “Комисар Никола Николов награди 11 души за битката с огъня в “Елит Мес“ и един за спестени 900 лв. от ремонт“, “Търмновският кмет изпрати 700 картички за коледа, изработени от деца“, “Запорираха 12 леки коли и два камиона на безработен телефонен измамник“ и “Проекти за 109 млн. лв. са одобрени в област Велико Търново за последните три години“, са други заглавия от страниците на всекидневника.\r\n“Танцьорите на “Ксани денс“ обраха наградите от международен фестивал в Банско“, “Оспорвани битки и поделени точки в регионалните дербита“ и “Победа и загуба за “алексите“ в Трявна, силно представяне на килифарските тимове в Павликени“, са заглавията от спортната страница на изданието.", "date": "2017.12.14", "title": "Преглед на основните теми във великотърновския печат"}
{"url": "http://www.focus-news.net/news/2017/12/14/2467237/reuters-sauditskiyat-kral-dade-19-miliarda-dolara-pomosht-za-chastniya-sektor-v-stranata.html", "text": "Кралят на Саудитска Арабия Салман издаде кралски декрет за отпускането на 72 милиарда реала (19,2 милиарда долара) за подпомагане на растежа в частния сектор на страната през 2018 година, предава Reuters, като се позовава на информация от саудитска държавна медия.\r\nПарите ще бъдат отпуснати за раздаването на граждански кредити за закупуване на жилища, подкрепяне на икономически проекти и подпомагане на компании в затруднено положение.\r\nОсвен това, част от сумата ще се използва за създаването на правителствен фонд за инвестиции в по-малки фирми, като същевременно бюрократичните такси ще бъдат понижени.\r\nПревод и редакция:", "date": "2017.12.14", "title": "Reuters: Саудитският крал даде 19 милиарда долара помощ за частния сектор в страната"}
{"url": "http://www.focus-news.net/news/2017/12/14/2467238/menda-stoyanova-gerb-nekorektno-se-govori-che-sa-razdadeni-700-mln-lv-pod-masata.html", "text": "Некоректно се говори, че са раздадени 700 млн. лв. под масата. Това каза от парламентарната трибуна депутатът от ГЕРБ и председател на Комисията по бюджет и финанси Менда Стоянова по време на дебатите по наложеното от президента вето върху части от бюджета на НЗОК за 2018 г., предаде репортер на Агенция „Фокус“. „Първо, абсолютно некоректно е в поредното изказване, което се прави, да се противопоставят едни на други разходи. Да се противопоставят едни на други хора. Това не е смисълът на финансирането през бюджета. Тъй като не съм лекар, искам да кажа, че абсолютно некоректно се говори, че тук са раздадени под маса 700 млн. лв. Това е невярно, защото го говорят хора, които нямат хал хабер от това как се прави бюджет и за какво става дума. Вчера не са раздавани никакви 700 млн. лв. - 540 млн. лв. не са раздадени, а е увеличена възможността да се поемат разходи за тол системата от Министерството на транспорта“, заяви Стоянова. По думите ѝ това е увеличение на перото, а не е даване на пари, още по-малко под масата. \r\n„Второ, 120 млн. лв., които също не са раздадени, а е увеличена възможността МИ да увеличи капитала на държавно предприятие, което се занимава с обезвреждане на вредни химически вещества. От това, което вчера е приел МС, има само 34 млн. лв., от които 24 млн. лв. са за подновяване на лицензите на Microsoft на държавната администрация. Това ли трябва да противопоставяме? Или 10 млн. лв., които са отпуснати от МОН за училищни автобуси, които да извозват децата. Това ли трябва да противопоставяме?“, запита Менда Стоянова.\r\nЛюба АЛЕКСИЕВА", "date": "2017.12.14", "title": "Менда Стоянова, ГЕРБ: Некоректно се говори, че са раздадени 700 млн. лв. под масата"}
{"url": "http://www.focus-news.net/news/2017/12/14/2467239/blagoevgrad-obezopasyavat-krastovishteto-na-ulitsa-slavyanska-v-rayona-na-studentskite-obshtezhitiya.html", "text": "Обезопасяват кръстовището на  улица „Славянска“ , в района на студентските общежития, предаде репортер на Радио „Фокус“-Пирин. След трагедията в областния център, при която на 12 декември загина 19-годишна студентка, която бе блъсната от товарен автомобил на пешеходна пътека, улицата е разчистена от неправилно паркирани автомобили.\r\nТази сутрин започна обезопасяването на улицата.  Ще бъдат поставени две изкуствени неравности на 30 метра преди пешеходната пътека, в двете посоки. Между тях изрично ще бъде забранено спирането и паркирането на автомобили. Също така ще бъде направена и повдигната пешеходна пътека, маркирана в бял и червен цвят, срещу Второ студентско общежитие. Сред мерките, които ще бъдат предприети още е поставянето на допълнителни светлинни знаци с автономно ел. захранване, указващи, наличието на пешеходни пътеки. Всичко това трябва да бъде изградено до 18 декември. Тези решения взеха на извънредно заседание вчера от Комисия по безопасност на движението към община Благоевград, свикана от кмета д-р Атанас Камбитов. На заседанието присъстваха и представители на студентската общност.\r\nЛора КАЛЧЕВА", "date": "2017.12.14", "title": "Благоевград: Обезопасяват кръстовището на  улица „Славянска“ , в района на студентските общежития"}
{"url": "http://www.focus-news.net/news/2017/12/14/2467240/hasan-ademov-dps-zdravnata-sistemata-ne-e-samo-sbor-ot-chisla-ima-i-humanitarni-elementi-pred-koito-vsichki-tryabva-da-sme-ravni.html", "text": "Призовавам да преосмислите това категорично грешно решение, защото здравната системата не е само сбор от числа има и хуманитарни елементи и пред тях всички трябва да сме равни. Това каза председателят на социалната комисия и депутат от ДПС Хасан Адемов по време на дебатите по ветото на президента върху Закона за Бюджета на НЗОК през 2018 година, предаде репортер на Агенция „Фокус“. „Такъв тип дискусии са натоварени с напрежение и емоции, а този път и с надежди“, посочи той и цитира изказването на здравния министър, че се извършва огромна манипулация от малък брой хора в защита на корпоративни интереси. „Коя е тази огромна манипулация, кои са тези интереси и кой стои зад тях? Това е един много важен въпрос. Декларирам, че не съм от манипулаторите, такива които защитават корпоративни интереси“, коментира Хасан Адемов. „Аз съм от другата група- на тези, които са имали шанса и възможността да се възползват от иновативна терапия. Дали един от вас няма да бъде следващия, който ще има нужда от иновативна терапия“, попита депутатът. „Знам, че тези лекарства са свободни на пазара, но в никакъв случай не трябва да говорим за противопоставяне на едни пациенти на други“, каза още той.\r\nБиляна ИВАНОВА", "date": "2017.12.14", "title": "Хасан Адемов, ДПС: Здравната системата не е само сбор от числа има и хуманитарни елементи, пред които всички трябва да сме равни"}
{"url": "http://www.focus-news.net/news/2017/12/14/2467241/el-pais-madrid-obmislya-dali-da-izprati-3500-gvardeytsi-v-kataluniya-za-izborniya-den.html", "text": "Министерството на вътрешните работи на Испания обмисля дали да изпрати 3500 души от Гражданската гвардия, да съблюдават спазването на законовия ред, по време на регионалните избори в Каталуния, предстоящи на 21 декември, пише испанското издание El Pais, като се позовава на вътрешен документ, с който редакцията се е запознала лично.\r\nДокументът, датиран от понеделник, съдържа и информация за плановете на министерството да не пуска служителите на специален отдел за борба с безредиците в отпуск, в периода от 19 до 22 декември, когато те ще трябва да вземат участие в операция, получила кодовото название „Операция Коперник“, срещу евентуални действия на каталунските сецесионисти. В документът се изреждат причините, поради които възниква необходимостта да се изпратят хора, „на които може да се разчита, че ще обезпечат сигурността в Каталуния, в случай на възникване на безредици и други извънредни ситуации“.\r\nПревод и редакция:", "date": "2017.12.14", "title": "El Pais: Мадрид обмисля дали да изпрати 3500 гвардейци в Каталуния за изборния ден"}
{"url": "http://www.focus-news.net/news/2017/12/14/2467242/deputatat-ot-gerb-dimitar-gechev-shte-provede-priemna-v-pazardzhik-na-18-dekemvri.html", "text": "Народният представител от ГЕРБ-Пазарджик Димитър Гечев организира приемен ден за жителите на областния град на 18 декември 2017 г. /понеделник/, от 9:30 часа, в офиса на ГЕРБ в Пазарджик, който се намира на ул. \"Екзарх Йосиф\" 15 А, ет. 2. Това съобщиха от пресцентъра на партията.\r\nПредварителни записвания могат да се правят на стационарен телефон с номер  034/443828.", "date": "2017.12.14", "title": "Депутатът от ГЕРБ Димитър Гечев ще проведе приемна в Пазарджик на 18 декември"}
{"url": "http://www.focus-news.net/news/2017/12/14/2467243/pregled-na-osnovnite-temi-vav-varnenskiya-pechat.html", "text": "„Опасният шум във Варна намалява“, е заглавие от първа страница в днешния брой на варненския вестник „Черно море“. Пътният трафик е основната причина за шума във Варна, сочи проучва- не на екип специалисти начело с инж. Борис Михайлов. Той представи пред временната комисия „Опазване и възпроизводство на околната среда“ към Общинския съвет актуализирана стратегическа карта за шума в околната среда на агломерация Варна. Картата има период на валидност 2017 – 2022 г. Данните сочат, че съществува намаление на шума във високите нива в сравнение с първоначално разработената шумова карта. В светлата част на деня 20% от варненци поемат нива на общ шум над граничните стойности, а през нощта – 34%. \r\n„Варненка в Швейцария: И тук си купувам родното!“, пише още изданието. За хитов бг продукт на швейцарския пазар съобщи в социалните мрежи наша колежка. От петдесетина възглавнички в една от популярните в цял свят вериги си харесала артикул с котета. „Режа етикета и хоп – изненада – българско производство!“, пише във фейсбук Златина Добрева. Както се вижда от снимката, възглавничките са брандирани за износ и в целия Европейски съюз. \r\n„Жители на „Възраждане“ чакат за подкастряне на дърветата пред блока“, информира изданието. Зрители на телевизия „Черно море“ настояват за своевременна реакция от страна на администрацията на район „Младост“ за извършване на санитарна резитба на няколко дървета пред блок в кв. „Възраждане“. Според тях дърветата са опасни и застрашават живота на жителите там. \r\n„Кулинарни шедьоври помагат на деца на загинали военни“, е друга тема в броя. И тази година военните моряци сътвориха богат благотворителен базар с кулинарни специалитети и коледни сувенири в щаба на Военноморските сили във Варна. Военнослужещи и цивилни служители на флота предлагаха торти, сладкиши, ястия и ръчно изработени сувенири, за да подпомогнат деца на загинали при изпълнение на служебния си дълг. Събраната сума от разпродажбата им ще бъде преведена по сметката на фондация „Деца на Българската армия“. \r\n„От 1,4 млн. лв. се нуждаят за развитието си 2 болници във Варна“, информира още изданието. МБАЛ „Света Анна“ и СБА- ЛОЗ „Д-р Марко А.Марков“ във Варна се нуждаят спешно от 1,4 млн. лв. за модернизация на лечебната си дейност. Това стана ясно на последното заседание на комисията по здравеопазване към Общинския съвет. Съветниците гласуваха на бившата Окръжна болница да бъдат гласувани общо 910 000 лв. От тях 200 000 лв. са за обновяване на инструментариума на клиниката по ортопедия и травматология, 650 000 лв. за ремонт на родилното отделение и неонатологията и 60 000 лв. за нов дизел генератор за безпроблемно аварийно ел. захранване. Клиниката по ортопедия е водеща в Североизточна България, но изостава по отношение на обновяването на инструментариума, каза членът на борда на МБАЛ „Света Анна“ доц. д-р Георги Кючуков. \r\n„Варна е на 6-о място по достъп до интернет“, посочва изданието. Резултатите от проведеното през 2017 г. изследване за използването на информационно-комуникационни технологии (ИКТ) в домакинствата и от лицата показват, че 71,2% от домакинствата в област Варна имат достъп до интернет, като е отбелязан спад от 2,6 процентни пункта спрямо предходната година. Областта е на шесто място в страната по този показател след областите Шумен – 77,9%, Пловдив – 76,2%, Со- фия (столица) – 75,6%, Русе – 73,0%, и Силистра – 71,7%, и над средната стойност за страната, която е 67,3%. Въпреки регистрирания спад през 2017 г., разпространението на ИКТ в домакинствата се е увеличило значително през последни- те години, като в сравнение с 2010 г. се наблюдава ръст от 43,1 процентни пункта на домакинствата в областта с достъп до глобалната мрежа.", "date": "2017.12.14", "title": "Преглед на основните теми във варненския печат"}
{"url": "http://www.focus-news.net/news/2017/12/14/2467244/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-15-dekemvri.html", "text": "„Софийска вода” временно ще прекъсне водоснабдяването в някои части на столицата на 15 декември 2017 г. (пeтък), съобщиха от пресцентъра на водоснабдителното дружество. \r\nВъв връзка провеждане на степ тест за проверяване на налягането във водопроводната мрежа  на ул. „Иларион Макриополски“, гр. Банкя се налага спиране на водоподаването от 00:00 до 05:00 часа на клиентите на „Софийска вода”, живеещи в района на:\r\n- ул. „Иларион Макриополски“, ул. „Космонавт“, ул. „Москва“;\r\n- бул. „Варна“ от ул. „Несебър“ до ул. „Стефан Стамболов“, ул. „Средна гора“;\r\n- кв. „Св. Стефан“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Освободител“ ъгъла с ул. „Тракия“; ул. „Стефан Стамболов“ ъгъла с ул. „Несебър“.\r\nВъв връзка с пресвързване на редуктор за налягане на ул. „Искър“, с. Мало Бучино  се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\n- Вилни зони „Пладнище“ и „Симоница“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Искър“ ъгъла с ул. „Родопи“.\r\nВъв връзка с подмяна на спирателен кран на ул. „Явор“, кв. „Суходол“ се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\n- ул. „Явор“, по ул. „Овче поле“ от ул. „Перла“ до ул. „Градина“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Овче поле“ ъгъла с ул. „Явор“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.12.14", "title": "„Софийска вода” временно ще прекъсне водоснабдяването в някои части на столицата на 15 декември"}
{"url": "http://www.focus-news.net/news/2017/12/14/2467245/korneliya-ninova-bsp-za-vetoto-na-prezidenta-koe-e-po-vazhnoto-da-ima-zdravi-hora-ili-patishta-i-tol-sistema.html", "text": "Кое е по-важното – да има здрави хора или пътища и тол система. Това каза от парламентарната трибуна лидерът на БСП Корнелия Нинова по време на дебатите по наложеното от президента вето върху части от бюджета на НЗОК за 2018 г., предаде репортер на Агенция „Фокус“. „Говориха лекарите експерти, бюджетарите експерти, говорихме за емоции и надежди, но мисля, че е време да започнем и политически разговор по тази тема. Политиката по здравеопазването е наша работа. Производителите на новите лекарства щели да включат в своите програми тези пациенти? Както означава това на политически език? Българското правителство и държава се отказват от част от своите граждани. Това е отказ от политики, от грижа за част от българските граждани, което е и конституционно, и законно, и морално право на тези граждани“, заяви Нинова. По думите й може би е въпрос и на финанси. „Чух много екзотичното определение „нов дизайн на планирането“, каквото и да значи това в бюджетирането и финансирането. Очевидно има пари за тези лекарства. Ако говорим за политика и държавничество, това означава, че трябва да подредим приоритетите. Кое е по-важното – да има здрави хора или пътища и тол система, или разходи за персонал в размер на 600 млн. лв. в Министерство на правосъдието? Кое е на първо място и кое на следващо?“, запита Нинова. „Добре ще строите пътища, но няма да има народ заради демографска криза, заради това отношение към здравеопазването. Даваме възможност на магистрали и пътища, да дадем възможност на пациентите. Питаме се защо се предпочита едното, а не другото - защото през това финансиране може да се краде, да се взимат комисионни, от пътища, от проекти, а от хората не може да се краде“, добави тя. Според нея, ако се ограничават частниците да откриват нови болници, това е противоконституционно. „А ако се налага мораториум на внос на лекарства това не е противоконституционно. Днес освен експертен и финансов разговор, изпитание пред нас ще бъде да проведем политически разговор. Дали при решаването на въпроса ще бъдем държавници?“, каза още Корнелия Нинова.\r\nЛюба АЛЕКСИЕВА", "date": "2017.12.14", "title": "Корнелия Нинова, БСП за ветото на президента: Кое е по-важното – да има здрави хора или пътища и тол система"}
{"url": "http://www.focus-news.net/news/2017/12/14/2467246/predsedatelyat-na-parlamenta-tsveta-karayancheva-posreshtna-predsedatelya-na-skupshtinata-na-republika-cherna-gora-ivan-brayovich.html", "text": "Председателят на парламента Цвета Караянчева посрещна председателя на Скупщината на Република Черна гора Иван Брайович, предаде репортер на Агенция „Фокус“. Той е на официално посещение в България днес и утре. Визитата му е по покана на председателя на Народното събрание Цвета Караянчева.Брайович и Караянчева ще проведат среща, като след нея двамата ще дадат изявление за медиите. След това ще започне церемонията по полагане на венци пред Паметника на Незнайния воин.\r\nВ програмата на черногорските парламентаристи са предвидени още срещи с вицепремиера по правосъдната реформа и министър на външните работи Екатерина Захариева и с министъра за Българското председателство на Съвета на ЕС 2018 г. Лиляна Павлова.\r\nУтре народни представители от Комисията по европейски въпроси и контрол на европейските фондове и Групата за приятелство България – Черна гора ще се срещнат с чуждестранните гости. По-късно председателят на Скупщината на Черна гора Иван Брайович ще разговаря с президента на Република България Румен Радев.\r\nПо време на визитата си у нас черногорската делегация ще посети също храм-паметника „Свети Александър Невски”, както и град Пловдив.\r\nЛюба АЛЕКСИЕВА", "date": "2017.12.14", "title": "Председателят на парламента Цвета Караянчева посрещна председателя на Скупщината на Република Черна гора Иван Брайович"}
{"url": "http://www.focus-news.net/news/2017/12/14/2467247/burgas-traditsionniyat-koleden-turnir-po-futbol-shte-zapochne-na-15-dekemvri-v-zala-mladost.html", "text": "Утре, 15 декември, в спортна зала „Младост“ в Бургас започват срещите от Традиционния коледен турнир по футбол, който се организира от Община Бургас. Тази година отборите са 16, в чиито състави личат имената на много бургаски легенди като Радостин Кишишев, Милен Георгиев, Костадин Джамбазов, Станимир Димитров и т.н. Това съобщиха от пресцентъра на Община Бургас. Много от родните ни футболисти играещи в А и Б група на българското първенство също са потвърдили своето участие в турнира, което обещава изключително интересни срещи.\r\nМачовете започват от 15:00 часа в петък и ще продължат до късния следобед в неделя. Жребият тази година беше направен на база класирането на отборите от миналогодишния турнир.", "date": "2017.12.14", "title": "Бургас: Традиционният коледен турнир по футбол ще започне на 15 декември в зала „Младост“"}
{"url": "http://www.focus-news.net/news/2017/12/14/2467248/sliven-trima-siriyski-grazhdani-vlezli-nezakonno-v-stranata-sa-zadarzhani-v-rayona-na-selo-banya.html", "text": "Образувано е административно производство от група „Миграция“ към ОДМВР-Сливен срещу трима сирийски граждани за  \"връщане до страна на произход\". Това съобщиха от ОДМВР - Сливен. Тримата са пълнолетни мъже установени са от полицейски служители на РУ-Нова Загора в покрайнините на село Баня в посока язовир Жребчево. От направената проверка се установява, че задържаните са влезли незаконно в страната. Те ще бъдат настанени в СДВНЧ - с. Любимец.", "date": "2017.12.14", "title": "Сливен: Трима сирийски граждани, влезли незаконно в страната, са задържани в района на село Баня"}
{"url": "http://www.focus-news.net/news/2017/12/14/2467249/daniela-daritkova-gerb-izmamno-e-tvardenieto-che-ima-narushen-dostap-na-onkobolni-do-lechenie.html", "text": "Измамно е да се твърди, че имаме нарушен достъп до лечение на онкоболни. Фактите говорят друго - за следващата година са предвидени 300 млн. лева за иновативно лечение. Това каза председателят на здравната комисия и депутат от ГЕРБ д-р Даниела Дариткова по време на дебатите по ветото на президента върху Закона за Бюджета на НЗОК през 2018 година, предаде репортер на Агенция „Фокус“. „Призовавам здравното министерството да се върне към разговорите за това редките болести да станат обект на инвестиции от тяхна страна, да се върне към плащането с фонд“, посочи тя. „Смисълът на солидарното здравно осигуряване е да гарантира достъп на всички пациенти до него“, заяви Даниела Дариткова. Според нея не бива да се противопоставят инвестиции в други сектори на тези в здравеопазването. „Да не се употребяват съдбите на хората, да се търсят стабилни решения“, призова д-р Дариткова.\r\nБиляна ИВАНОВА", "date": "2017.12.14", "title": "Даниела Дариткова, ГЕРБ: Измамно е твърдението, че има нарушен достъп на онкоболни до лечение"}
{"url": "http://www.focus-news.net/news/2017/12/14/2467250/dragomir-stoynev-bsp-nash-prioritet-e-zdravata-i-obrazovana-natsiya-a-ne-da-davame-pari-za-patishta-ot-koito-da-kradem.html", "text": "Основен приоритет на БСП е здравната и образована нация, а не да даваме пари за пътища и магистрали и да крадем от тях. Това каза зам.-председателят на ПГ на БСП Драгомир Стойнев в отговор на изказване на д-р Даниела Дариткова от ГЕРБ по време на дебатите по ветото на президента върху Закона за Бюджета на НЗОК през 2018 година, предаде репортер на Агенция „Фокус“. „Потресен съм от това, което чух. Като че ли досега влизате в парламента и не сте управлявали“, коментира той. „Всеки човек да има надежда, длъжни сме да я осигурим. Срам ме е, че дебатираме такова антихуманно решение, взето на тъмно“, заяви Драгомир Стойнев. „Хората страдат и умират, защото не желаете да им осигурите качествено образование“, се обърна той към ГЕРБ.\r\nБиляна ИВАНОВА", "date": "2017.12.14", "title": "Драгомир Стойнев, БСП: Наш приоритет е здравата и образована нация, а не да даваме пари за пътища, от които да крадем"}
{"url": "http://www.focus-news.net/news/2017/12/14/2467251/dimitar-margaritov-kzp-tselta-ni-e-da-nyama-frapantni-narusheniya-po-zimnite-kurorti.html", "text": "До момента няма фрапиращи нарушения в зимните курорти, каза председателят на Комисията за защита на потребителите (КЗП) Димитър Маргаритов по ТВ+ в навечерието на официалното откриване на новия зимен сезон 2017-2018. Това съобщиха от пресцентъра на КЗП. „Започнахме проверки в тези хотели и заведения, където сме срещали нарушения в минали периоди, за да установим дали са преодолени проблемите и съответните обекти са готови да посрещнат първите си гости. Допускам, че докато пристигнат първите групи туристи и всички табели ще бъдат поставени на място, както и че ще има възможност да проверим ски пистите и съоръженията”, каза Маргаритов. \r\nПредседателят на КЗП припомни, че от две години действа по-строга наредба за информацонната обезпеченост на ски пистите, за да може хората правилно да се ориентират за сложността на отделните трасета. Той посочи, че към момента са направени проверки на съоръженията в състояние на тренировъчен режим. „След като бъдат пуснати в експлоатация, ще ги проверим с Държавната агенция за метрология и технически надзор, за да може в работен режим да установим, че всичко е наред – информационните табели са поставени, коректна е информацията за цените на лифт картите и относно трудността на ски пистите”, уточни Маргаритов.\r\nТой обясни, че експертна комисия към Министерството на туризма извършва внимателна техническа инспекция, която цели да установи и опише подробно релефа на всяка въведена в експлоатация ски писта и съответно тази писта да получи категоризация, която дава и информация относно степента на трудност в цялост и на нейните различни участъци. „Унифицирането на този подход елиминира риска потребителите да получат погрешна информация относно това дали дадена писта е червена, дали е черна, да се заблудят относно сложността на трасетата и да се окаже, че няма да са в състояние на се спуснат, а оттам – бъдат поставени в тежка ситуация в планината”, добави председателят. \r\nМаргаритов подчерта, че при установяване на проблем трябва да се реагира светкавично, защото „избягването на инциденти е в основата на извършваните проверки”. „Когато са установявани проблеми, включително в момент на експлоатация, нашите впечатления са, че се реагира веднага – от няколко минути до час или е отстранена аварията, или се вземат необходимите мерки за обезопасяване на съоръжението и недопускане на туристи по него до момента, в който не бъде ремонтирано”, посочи той. И добави, че санкциите и препоръките могат да вървят ръка за ръка. От една страна се дават указания как несъответствието би могло да бъде отстранено, а от друга – нарушителят трябва да понесе и своята отговорност.", "date": "2017.12.14", "title": "Димитър Маргаритов, КЗП: Целта ни е да няма фрапантни нарушения по зимните курорти"}
{"url": "http://www.focus-news.net/news/2017/12/14/2467252/temata-balgariya-v-makedonskite-medii-vitseprezidentat-yotova-v-skopie-nyamame-vreme-za-gubene-ima-pari-za-zheleznitsata-do-kriva-palanka-evroparlamentat-otvarya-vratite-za-shengen-obzor.html", "text": "Работното посещение на българския вицепрезидент Илияна Йотова в Скопие и срещите и с македонския политически връх са в центъра на вниманието на македонските медии. Електронното издание \"Радио Свободна Европа\" цитира интервю на Йотова пред  българската агенция БГНЕС, в което тя заявява: \"Нямаме време за губене, мястото на Македония е в ЕС и НАТО. България винаги е защитавала и гарантирала правото на Македония да стане пълноправен член на ЕС и НАТО\".\"Локално\" пише, че по време на посещението на вицепрезидента Йотова, което има работен характер, са включени срещи с премиера Зоран Заев и председателя на парламента Талат Джафери. Изданието цитира Йотова, която заявява че подкрепя решението на Българската православна църква по молбата на Македонската православна църква за признаването и за църква-майка.\r\nПосещението на вицепрезидента Илияна Йотова е отразено от вестник \"Нова Македония\", телевизия \"Канал 5\", електронните издания \"Фактор\", \"Либертас\", \"Press 24\", \"A1 ON\" и др.\"Фактор\" съобщава, че Македония официално е получила одобрение от Изпълнителния комитет на Инвестиционната рамка за Западните Балкани (WBIF) за използването на грант от 70 млн. евро за изграждането на участъка Беляковце - Крива Паланка. Според \"Build\" отпуснатата сума представлява почти половината от средствата, необходими за изграждане на железопътната линия до българската граница.\"Сител\" съобщава, че преобладаващото мнозинство от Европейския парламент подкрепя влизането на България и Румъния в Шенген. Според телевизията против разширяването на Шенгенското пространство са единствено парламентарните групи на Европа на свободата и пряката демокрация и Европейските реформатори и консерватори. \"Сител\" цитира лидера на Социалистите и демократите, Джовани Питела, според който  \"влизането на България и Румъния в Шенген е в интерес на Европа и на нейната сигурност.\"\r\nЕлектронното издание \"Плюс Инфо\" пише, че България ще финансира 55 проекта в Западните Балкани на обща стойност 1,8 млн. евро, от които 5 проекта са в Македония.\"Skopjeinfo\" съобщава, че според скопските туристически агенции най-предпочитаните дистанции  за посрещане на Нова година сред македонските граждани са България и Гърция.", "date": "2017.12.14", "title": "Темата България в македонските медии: Вицепрезидентът Йотова в Скопие: \"Нямаме време за губене!\", има пари за железницата до Крива Паланка, Европарламентът отваря вратите за Шенген (ОБЗОР)"}
{"url": "http://www.focus-news.net/news/2017/12/14/2467253/evrodeputatat-momchil-nekov-osp-subsidiite-shte-ostanat-bez-promyana-pone-do-2021-g-vapreki-brekzit.html", "text": "Добрата новина за българските и европейските земеделци е, че Великобритания пое ангажимент да плаща редовно и в пълен размер до края на сегашната ОСП и многогодишна финансова рамка. Това коментира българският евродепутат Момчил Неков във връзка с дискусията в Европейския парламент за бъдещето на отношенията между Обединеното кралство и ЕС, съобщиха от пресофиса на евродепутата. Очаква се по време на срещата на върха, която ще се състои в петък да се даде препоръка за начало на втората стъпка на преговорите по напускането на Великобритания. \r\n„Макар и договорен в „12 без 2“, съвместният доклад на Европейската Комисия и Великобритания от 8-ми декември съдържа добри новини и за европейците и за българите. Освен правата на европейските граждани да пребивават в Обединеното кралство, смятам за голям успех, че държавата е поела ангажимент да плаща към бюджета на ЕС като пълноправен член до 31.12.2020 година. Това е добра новина, защото още от миналата година има спекулации какво ще стане със сегашната многогодишна финансова рамка на ЕС, която е за периода 2014-2020 г. Като член на Комисията по земеделие в Европейския парламент, следя от близо развитията и ефекта върху сектор „Селско стопанство“ във връзка с т.нар. Брекзит. И в България и в ЕС имаше опасения дали фермерите ще могат да получат обещаното и полагащото им се. До края на сегашния програмен период обаче, нещата остават непроменени“ заяви Неков след приемането на резолюция относно преговорите по Брекзит в Страсбург.\r\nГодишната вноска на Великобритания се равнява на около 10 милиарда евро. Въздействието върху ОСП от излизането на Обединеното кралство от ЕС от 2021 г. се очаква да бъде между 3,8 и 4,1 милиарда евро годишно. Сумата е значителна. Държавите членки обаче обмислят вече как може да се компенсира това намаляване. „Земеделието и земеделските субсидии не могат да бъдат жертва на опитите за пренаписване на европейския бюджет. Селското стопанство зависи от динамични климатични условия, които бяха пагубни през последните години. Все повече кризи и сътресения има с различните сектори. Селските райони обезлюдяват. Секторът е много специфичен и зависим от редица странични фактори и не може да бъде поставян на една плоскост с другите видове производство“ допълни Неков. \r\nРешението на Великобритания да направи този финансов жест към ЕС беше взето в последния възможен момент – в ранните часове на 8-ми декември в Брюксел, след седмица на активни преговори. Целта на британците е вече да започнат преговори с ЕС за бъдещите търговски отношения, тъй като към момента ЕС е най-големият търговски партньор на страната. Решението да се започне обсъждането на бъдещата форма на сътрудничество  се очаква да бъде взето официално на 15-ти декември по време на срещата на върха в Брюксел.", "date": "2017.12.14", "title": "Евродепутатът Момчил Неков: ОСП субсидиите ще останат без промяна поне до 2021 г. въпреки Брекзит"}
{"url": "http://www.focus-news.net/news/2017/12/14/2467254/reuters-izrael-zatvori-granitsata-si-s-ivitsata-gaza-v-otgovor-na-palestinskite-raketni-ataki.html", "text": "Израел затвори граничните пунктове с Ивицата Газа, в отговор на ежедневния ракетен обстрел, на който палестинците подложиха страната, след обявяването на решението на американския президент Доналд Тръмп да признае официално Ерусалим за столица на Израел, предизвиквало гнева на целия арабски и по-голямата част от мюсюлманския свят, предава Reuters.\r\nСамолети от израелските Военновъздушни сили нанесоха удари по три съоръжения, принадлежащи на групировката „Хамас“, преди изгрев в четвъртък, след поредния ракетен обстрел, осъществен от територията на Ивицата Газа, съобщиха израелските военни.\r\nСпоред съобщението, самолетите са бомбардирали тренировъчни лагери и оръжейни складове. \r\nВъпреки че няма информация за жертви от разменените удари, израелското ръководство взе решение да затвори ГКПП „Керем Шалом“ по съображения за сигурност. По този начин Израел затваря основния търговски път, по който Ивицата Газа се снабдява с всичко необходимо. Освен това е затворен и ГКПП „Ерец“. И за двата случая, мерките влизат сила в четвъртък. В съобщението на израелските военни не се споменава за колко време ще бъдат затворени граничните проходи.\r\nОт 6 декември, когато Тръмп обяви решението си, до сега, срещу Израел са изстреляни най-малко 15 ракети, като нито една от тях не успя да нанесе щети.\r\nПревод и редакция:", "date": "2017.12.14", "title": "Reuters: Израел затвори границата си с Ивицата Газа, в отговор на палестинските ракетни атаки"}
{"url": "http://www.focus-news.net/news/2017/12/14/2467255/targovishte-93-godishna-samotnozhiveeshta-zhena-e-pochinala-pri-pozhar-v-doma-y.html", "text": "На 13 декември 2017 г. в 07,41 ч в Районно управление на МВР-Търговище е получен сигнал за възникнал пожар в стая на апартамент в гр. Търговище. Пожарът е погасен от екип служители на РСПБЗН-Търговище с един противопожарен автомобил. Това съобщиха от ОДМВР-Търговище. При последвалия оглед на местопроизшествието е открито тялото на собственичката на жилището – 93-годишна самотноживееща жена. При извършения оглед видими следи от насилие по тялото й не са констатирани. То е откарано за аутопсия в МБАЛ-Търговище. Причините за възникване на пожара са в процес на изясняване. По случая е образувано досъдебно производство.", "date": "2017.12.14", "title": "Търговище: 93-годишна самотноживееща жена е починала при пожар в дома й"}
{"url": "http://www.focus-news.net/news/2017/12/14/2467256/rrotothemagartsiya-14-turski-iztrebiteli-sa-narushili-gratskoto-vazdushno-prostranstvo-v-egeysko-more.html", "text": "14 турски изтребители F-16 и F-4 са нарушили гръцкото въздушно пространство в Егейско море в сряда, предава електронното издание на вестник \"Рrotothema\", като се позовава на съобщение на Министерството на отбраната.\r\nВ съобщението се казва, че турските самолети са навлизали пет пъти в югоизточната част на Егейско море, като са летели разпределени в нападателни формации по двойки и четворки, а четири от самолетите са били въоръжени.\r\nГръцките ВВС са предприели всички необходими мерки за гарантиране на гръцкото въздушно пространство.\r\nПревод и редакция: Мариела Русева", "date": "2017.12.14", "title": "\"Рrotothema\"(Гърция) - 14 турски изтребители са нарушили гръцкото въздушно пространство в Егейско море"}
{"url": "http://www.focus-news.net/news/2017/12/14/2467257/stefan-danailov-bsp-zayavyavam-konflikt-na-interesi-zashtoto-shte-podkrepya-vetoto-na-prezidenta-a-az-sam-onkobolen.html", "text": "Искам да заявя конфликт на интереси, защото ще подкрепя ветото на президента, а аз съм онкоболен. Това каза депутатът от БСП Стефан Данаилов по време на дебатите по наложеното от президента вето върху части от бюджета на НЗОК за 2018 г., предаде репортер на Агенция „Фокус“. „Затова заявявам конфликт на интереси. Скъпи приятели, имах възможност да слушам и да гледам по телевизията и дойдох специално да ви предложа нещо – не обичам този остър тон и скандали, когато става въпрос за човешки живот. Ако 3-4 години съм в ремисия, аз не знам Господ какво ще каже след месец-два, година. Явно тези химии, които са ми наливали през тези години, вече няма да действат и ще трябва да пробваме нова. Вие ще кажете, че имам пари и ще си купя. Аз имам, но тези хора, които нямат?“, запита Данаилов.\r\n„Скъпи, приятели, тук има лекари с такова заболяване. Поне един знам, че има. Няма начин да не сте загубили близки от тази коварна, гадна, мръсна болест. Да направим две групи – да се разходим из софийската онкология и да видите какви хора са вътре. Големият процент са млади хора, които трябва да живеят, а не могат. Свидетел съм на безсилието на лекарите. Затова не ме интересуват тези милиони, но дайте да направим не жест, а да изпълним задължението си“, подчерта той. Данаилов подчерта, че са избрани от хората и много от тези хора също са попарени от тази коварна болест. „Обръщам се към вас като ваш приятел. Скъпи приятели, дайте да сменим политиката и да постъпим най-човешки, защото това, което не дай си Боже ви се случи да изживеете и не знаете дали ще оцелеете, е страшно. Изпитвал съм го и затова го споделям с вас. Разчитам на вашия разум“, каза още Стефан Данаилов.\r\nЛюба АЛЕКСИЕВА", "date": "2017.12.14", "title": "Стефан Данаилов, БСП: Заявявам конфликт на интереси, защото ще подкрепя ветото на президента, а аз съм онкоболен"}
{"url": "http://www.focus-news.net/news/2017/12/14/2467258/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по Радио „Фокус”-Пловдив днес започваме поредица от издания, в които ще ви представяме командирите на 9-ти Пехотен пловдивски полк. Полкът влиза в състава на 2-ра пехотна тракийска дивизия и участва във войните за обединение на нацията. Директорът на Регионалния исторически музей в Пловдив Стефан Шивачев ще ни разкаже за подполковник Васил Делов, за това какви са неговите заслуги за полка и с какво се прославя той. Ще чуем повече и за полковник Димитър Бошнаков, който командва полка по време на Балканската и Междусъюзническата война, също един достоен български офицер. В останалите предавания до края на годината ще ви разказваме и за други славни командири на полка.\r\nВъв втората част от предаването ще ви представим Духовия оркестър на ВВС, чрез неговия диригент майор Михаил Младенов. Ще разберем какви изяви предстоят на оркестъра по Коледа и къде може да го чуете.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2017.12.14", "title": "Акценти в предаването „Със славната 2-ра Тракийска дивизия – За честта на България“ по Радио „Фокус”-Пловдив"}
{"url": "http://www.focus-news.net/news/2017/12/14/2467260/daily-sabah-turtsiya-mozhe-da-postroi-svoya-industrialna-zona-v-belarus-spored-ministar.html", "text": "Турция може да построи своя индустриална зона в Беларус. Това заяви Министърът на науката, индустрията и технологиите на Турция Фарук Юзлю в четвъртък, пише турското издание Daily Sabah.\r\n„Няколко от нашите организирани индустриални райони имат сериозна суровинна база. Някои от тях бяха построени съвсем скоро. Просто се появи търсене за произвежданите от тях стоки“, заяви той.\r\n„Сега,нашите организирани индустриални райони в Беларус, може да прераснат в индустриални зони“, отбеляза турският министър.\r\nКоментарите на Юзлю бяха направени по време на срещата му с турски бизнесмени, в рамките на турско-беларуски иновационен форум, проведен в Минск.\r\nПодобни коментари дойдоха и от правителството на Беларус, което гарантира, че Турция има „запазено място в страната“, където може да отиде и да прави бизнес.\r\nМинистърът заяви още, че турското индустриално производство продължава да расте, изпреварвайки останалите сектори от икономиката на страната.\r\nПревод и редакция:", "date": "2017.12.14", "title": "Daily Sabah: Турция може да построи своя индустриална зона в Беларус, според министър"}
{"url": "http://www.focus-news.net/news/2017/12/14/2467261/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Населението на Чешката република е нараснало с 18 700 души до 10,597,473 души, за първите три тримесечия на 2017-а година, основно заради миграционния поток от Украйна, Словакия, Румъния и България, според предварителните данни на Чешския статистически институт, пише чешкото издание Brno Daily.\r\nБроят на ражданията надвишава този на смъртните случаи. Между януари и септември, в Чешката република са родени 85, 669 бебета, което е със 172 по-малко в сравнение със същия период на миналата година. По-малко от половината от родителските двойки на новородените имат сключен граждански брак – 48,9%.\r\nБроят на смъртните случаи се е увеличил с 3811 до 83 374. \r\nПрез първите пет месеца на  2017-а година, в Чехия са емигрирали 33 149 души, а са я напуснали 16 791 човека. Благодарение на миграцията, населението е нараснало с 16,358 души, което е с 2482 повече на годишна база.\r\nОбщо 4200 украинци, 3200 словаци, 1100 румънци и 1000 българи  са се заселили в Чехия.\r\n*** Полша ще купи зенитно-ракетна система „Пейтриът“ от САЩ в най-близко бъдеще. Очаква се доставката на първите компоненти на системата да бъде осъществена в края на 2019 година, пише полското издание The Warsaw Voice, като се позовава на думите, изказани от военния министър на страната Антони Мачиеревич в ефира на местна телевизия.\r\nПолското правителство не се интересува от придобиването на най-модерната версия на системата и ще се оборудва с някоя от по-старите версии. От Пентагона са настоявали да продадат на Варшава най-скъпата и модерна разработка на „Пейтриът“, но според думите на полския министър, в крайна сметка от Вашингтон са склонили да намалят цената и да предоставят по-старо поколение техника.\r\n*** Министерството на вътрешните работи на Испания обмисля дали да изпрати 3500 души от Гражданската гвардия, да съблюдават спазването на законовия ред, по време на регионалните избори в Каталуния, предстоящи на 21 декември, пише испанското издание El Pais, като се позовава на вътрешен документ, с който редакцията се е запознала лично.\r\nДокументът, датиран от понеделник, съдържа и информация за плановете на министерството да не пуска служителите на специален отдел за борба с безредиците в отпуск, в периода от 19 до 22 декември, когато те ще трябва да вземат участие в операция, получила кодовото название „Операция Коперник“, срещу евентуални действия на каталунските сецесионисти. В документът се изреждат причините, поради които възниква необходимостта да се изпратят хора, „на които може да се разчита, че ще обезпечат сигурността в Каталуния, в случай на възникване на безредици и други извънредни ситуации“.\r\n***Турция може да построи своя индустриална зона в Беларус. Това заяви Министърът на науката, индустрията и технологиите на Турция Фарук Юзлю в четвъртък, пише турското издание Daily Sabah.\r\n„Няколко от нашите организирани индустриални райони имат сериозна суровинна база. Някои от тях бяха построени съвсем скоро. Просто се появи търсене за произвежданите от тях стоки“, заяви той.\r\n„Сега,нашите организирани индустриални райони в Беларус, може да прераснат в индустриални зони“, отбеляза турският министър.\r\nКоментарите на Юзлю бяха направени по време на срещата му с турски бизнесмени, в рамките на турско-беларуски иновационен форум, проведен в Минск.\r\nПодобни коментари дойдоха и от правителството на Беларус, което гарантира, че Турция има „запазено място в страната“, където може да отиде и да прави бизнес.\r\nМинистърът заяви още, че турското индустриално производство продължава да расте, изпреварвайки останалите сектори от икономиката на страната.", "date": "2017.12.14", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2017/12/14/2467262/tsvetan-tsvetanov-gerb-uvazhavam-stefan-danailov-no-toy-beshe-upotreben-v-dneshniya-debat.html", "text": "Уважавам го, но в днешния дебат Стефан Данаилов беше употребен. Няма човек, който да няма близък или да е загубил близък заради ракови заболявания. Това каза председателят на ПГ на ГЕРБ Цветан Цветанов по време на дебатите по ветото на президента върху Закона за Бюджета на НЗОК през 2018 година, предаде репортер на Агенция „Фокус“. „Баща ми почина на 62 години от рак и затова не искам да се спекулира с темата в пленарна зала“, посочи той. „Уважение и респект към Стефан Данаилов, но винаги трябва да се търси балансът. Казахте за младите хора, за самия вас, слагам тук и тези, които си заминаха. Това, което днес трябва да говорим е да търсим политики, които да стигат до хората и да предотвратим заболяванията“, обясни Цветан Цветанов. „Не е ли по-добре да имаме профилактика, да имаме диагностициране, необходимите прегледи, за да живеем по-дълго“, попита той. „Можеше да излезе да говори Вежди Рашидов и той също се лекува от рак. Можехме да поканим Йорданка Фандъкова, която също преодоля онкологично заболяване“, каза още Цветан Цветанов. „В този дебат не трябва да има популизъм и безотговорно поведение, а необходимата експертиза. Нека да не спекулираме с това, че с тези 32 молекули и увеличаването на бюджета ще се реши проблемът. Проблемът няма да се реши. Трябва да го решим с необходимата превенция“, поясни председателят на ПГ на ГЕРБ.\r\nВ отговор депутатът от БСП Стефан Данаилов заяви: „Всякакъв съм бил, само употребен не съм бил. Употребен ми звучи като изнасилен. Другарю, Цветанов, мислех, че имате по-високо мнение за мен“. „Никой не ме е викал тук, аз съм болен човек. Каквото и да говорите и да го крещите, няма да стане по този начин. Малкият жест, който очаквах, че ще се случи от вашата ПГ явно няма да се състои, за което искрено съжалявам“, каза още той. \r\nБиляна ИВАНОВА", "date": "2017.12.14", "title": "Цветан Цветанов, ГЕРБ: Уважавам Стефан Данаилов, но той беше употребен в днешния дебат"}
{"url": "http://www.focus-news.net/news/2017/12/14/2467263/nsi-indeksat-na-potrebitelskite-tseni-za-noemvri-2017-g-spryamo-oktomvri-e-1004-mesechnata-inflatsiya-e-04.html", "text": "Индексът на потребителските цени за ноември 2017 г. спрямо октомври 2017 г. е 100.4%, т. е. - месечната инфлация е 0.4%. Инфлацията от началото на годината (ноември 2017 г. спрямо декември 2016 г.) е 2.4%, а годишната инфлация за ноември 2017 г. спрямо ноември 2016 г. е 3.0%. Това съобщиха от Националния статистически институт (НСИ).\r\nСредногодишната инфлация за периода декември 2016 - ноември 2017 г. спрямо периода декември 2015 - ноември 2016 г. е 1.8%.\r\nПрез ноември 2017 г. спрямо предходния месец цените на стоките и услугите в потребителските групи са се променили, както следва:\r\n- хранителни продукти и безалкохолни напитки - увеличение с 0.6%;\r\n- алкохолни напитки и тютюневи изделия - увеличение с 0.4%;\r\n- облекло и обувки - увеличение с 0.2%;\r\n- жилища, вода, електроенергия, газ и други горива - увеличение с 0.5%;\r\n- жилищно обзавеждане, домакински уреди и принадлежности и обичайно поддържане на дома - увеличение с 0.1%;\r\n- здравеопазване - увеличение с 0.1%;\r\n- транспорт - увеличение с 1.2%;\r\n- съобщения - намаление с 0.3%;\r\n- развлечения и култура - увеличение с 0.4%;\r\n- образование - цените остават на равнището от миналия месец;\r\n- ресторанти и хотели - увеличение с 0.2%;\r\n- разнообразни стоки и услуги - намаление с 0.1%.\r\nПрез ноември 2017 г. са се увеличили цените на следните хранителни продукти: ориз - с 0.4%, хляб „Добруджа“ - с 0.6%, месо от едър рогат добитък  - с 0.2%, месо от домашни птици - с 0.6%, свинско месо - с 0.2%, мляно месо (кайма) - с 0.8%, малотрайни колбаси - с 0.4%, кисели млека - с 0.4%, сирене  - с 1.7%,  кашкавал - с 2.3%, извара - с 4.0%, яйца - с 20.9%, млечни масла - с 3.3%, маргарин - с 0.9%, домати - с 3.8%, краставици - с 19.7%, маслини - с 1.2%, оцет - с 0.5%, сол - с 0.2%, минерална вода - с 1.1%, вина - с 0.5%, бира - с 1.3%,  и други.\r\nПрез ноември 2017 г. са се намалили цените на следните хранителни продукти: брашно - с 0.3%, трайни колбаси - с 0.6%, прясна и замразена риба - съответно с 2.3 и 1.2%, олио - с 0.9%, цитрусови и южни плодове - с 12.9%, зеле - с 9.4%, зрял лук и чесън - съответно с 1.2 и 2.2%, кореноплодни зеленчуци (моркови и червено цвекло) - с 5.1%, зрял боб - с 1.6%, леща - с 1.2%, картофи - с 0.5%, захар - с 6.5%, кафе - с 0.3%, газирани напитки - с 0.4%, и други.\r\nПрез ноември 2017 г. в групите на нехранителните стоки и услугите е регистрирано увеличение на цените при: цигари - с 0.3%, обувки - с 0.4%, газообразни и течни горива за битови нужди - съответно с 1.8 и 2.0%, въглища - с 0.9%, дърва за отопление - с 1.1%, топлинна енергия за отопление - с 6.1%, готварски печки - с 0.7%, препарати за почистване на съдове - с 2.1%, дизелово гориво - с 2.1%, автомобилен бензин А95Н - с 1.5%, автомобилен бензин А98Н - с 1.0%, газ пропан-бутан за ЛТС - с 5.2%, ресторанти - с 0.3%, автомобилни застраховки - с 0.3%, и други.\r\nПрез разглеждания месец в групите на нехранителните стоки и услугите е регистрирано намаление на цените при: хладилници - с 0.7%, перални и съдомиялни машини - с 0.4%, климатични инсталации - с 0.5%, прахове за пране - с 0.3%, автомобили - с 0.6%, метан за ЛТС - с 0.2%, моторни и смазочни масла за ЛТС - с 0.5%, телевизори - с 1.0%, услуги по краткосрочно настаняване - с 0.9%, продукти за лична хигиена - с 1.4%, и други.\r\nПрез ноември 2017 г. цените на лекарствените продукти и на лекарските услуги са се увеличили с 0.1%, а цените на стоматологичните услуги остават на равнището от предходния месец.\r\nХармонизираният индекс на потребителските цени за ноември 2017 г. спрямо октомври \r\n2017 г. е 100.3%, т.е. - месечната инфлация е 0.3%. Инфлацията от началото на годината (ноември 2017 г. спрямо декември 2016 г.) е 1.1%, а годишната инфлация за ноември 2017 г. спрямо ноември 2016 г. е 1.9%.\r\nСредногодишната инфлация за периода декември 2016 - ноември 2017 г. спрямо периода декември 2015 - ноември 2016 г. е 1.0%.\r\nСпоред ХИПЦ през ноември 2017 г. спрямо предходния месец цените на стоките и услугите в потребителските групи са се променили, както следва:\r\n- хранителни продукти и безалкохолни напитки - увеличение с 0.4%;\r\n- алкохолни напитки и тютюневи изделия - увеличение с 0.4%;\r\n- облекло и обувки - увеличение с 0.2%;\r\n- жилища, вода, електроенергия, газ и други горива - увеличение с 0.4%;\r\n- жилищно обзавеждане, домакински уреди и принадлежности и обичайно поддържане на дома - цените остават на равнището от миналия месец;\r\n- здравеопазване - увеличение с 0.1%;\r\n- транспорт - увеличение с 0.6%;\r\n- съобщения - намаление с 0.4%;\r\n- развлечения и култура - увеличение с 0.3%;\r\n- образование - цените остават на равнището от миналия месец;\r\n- ресторанти и хотели - цените остават на равнището от миналия месец;\r\n- разнообразни стоки и услуги - цените остават на равнището от миналия месец.\r\nИндексът на цените за малката кошница за ноември 2017 г. спрямо октомври 2017 г. е 100.5%, а от началото на годината (ноември 2017 г. спрямо декември 2016 г.) е 103.4%.\r\nПрез ноември 2017 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва:\r\n- хранителни продукти - увеличение с 0.9%;\r\n- нехранителни стоки - увеличение с 0.3%;\r\n- услуги - увеличение с 0.1%.", "date": "2017.12.14", "title": "НСИ: Индексът на потребителските цени за ноември 2017 г. спрямо октомври е 100.4%, месечната инфлация е 0.4%."}
{"url": "http://www.focus-news.net/news/2017/12/14/2467264/vezhdi-rashidov-gerb-s-bolestite-ne-e-hubavo-mnogo-da-se-zaigrava.html", "text": "С болестите не е хубаво много да се заиграва. Това каза депутатът от ГЕРБ Вежди Рашидов по време на дебатите по наложеното от президента вето върху части от бюджета на НЗОК за 2018 г., предаде репортер на Агенция „Фокус“. „Не пожелавам на никой, и на врага. Надявам се, че г-н Цветанов не по-малко обича и уважава Стефан Данаилов. Аз тая респект и уважение към него и няма да коментирам нито една дума. Този дебат отново става много неприятен. Има ли в тази зала човек, който да желае смъртта. На всички е ясно, че и 100 млрд. лв. да стане бюджетът, има проблем с изтичането на средства“, заяви Рашидов. \r\nТой подчерта, че цял живот си е плащал здравните осигуровки и то върху високи доходи. „Една част от високите ми доходи в КТБ. Струваше 70 000 евро лечението им. Половината от тях не можеше да покрие НЗОК именно защото сме още беден народ. Аз си покрих разноските. Най-накрая един министър имаме, който казва, че трябва да спрем течовете в здравеопазването и това е министър Ананиев. Дайте да позволим на този човек да спре течовете, за да може след това да имаме дебат за здравеопазването. Смятам, че този дебат не е за тук. Вдигнат е бюджетът, не е свален бюджетът на здравеопазването. Злоупотребяваме с болестите. Да, има ги. Днес имам рожден ден и ви желая здраве“, каза още Вежди Рашидов.\r\nЛюба АЛЕКСИЕВА", "date": "2017.12.14", "title": "Вежди Рашидов, ГЕРБ: С болестите не е хубаво много да се заиграва"}
{"url": "http://www.focus-news.net/news/2017/12/14/2467265/varna-eksperti-ot-chetiri-darzhavi-obsazhdat-v-grada-merki-za-borba-sas-svlachishtata.html", "text": "Областният управител на Варненска област Стоян Пасев ще бъде домакин на международна конференция, посветена на борбата със свлачищата и управлението на крайбрежните зони. Това съобщиха от пресцентъра на Областна администрация – Варна. Експерти от Италия, Испания, Германия и България ще обменят опит в справянето с пораженията от свличането на земни маси край морета, реки и язовири.\r\nВарна е избрана за домакин на конференцията на мястото на Каталуния, като по-сигурния регион за провеждане на международната експертна среща. Проявата е важна част от проекта „Устойчивост на системата земя–море за стратегии за екотуризъм“, който е първият, спечелен от  администрацията на Варненска област в сферата на брегоукрепването. В рамките на форума се очаква партньорските експерти от Германия, Италия и Испания да предадат на българските си колеги добрите практики, с които трите държави са решили устойчиво проблемите, свързани със свлачищата, брегоукрепването и ефективното управление на крайбрежните територии.", "date": "2017.12.14", "title": "Варна: Експерти от четири държави обсъждат в града мерки за борба със свлачищата"}
{"url": "http://www.focus-news.net/news/2017/12/14/2467266/parlamentat-preodolya-prezidentskoto-veto-varhu-byudzheta-na-nzok-za-2018-g.html", "text": "Парламентът преодоля ветото на президента Румен Радев върху Закона за Бюджета на НЗОК през 2018 година, предаде репортер на Агенция „Фокус“. „За“ гласуваха 126 народни представители, а 95 бяха „против“. \r\nВ отрицателен вот зам.-председателят на ДПС Йордан Цонев заяви: „Ще гласуваме винаги против, докато ви убедим, че реформата в здравеопазването трябва да се състои“.\r\nЗам.- председателят на ПГ на БСП Антон Кутев коментира: „Това беше чисто човешки избор, не ми е ясно, когато мислиш в голяма схема явно не обръщаш внимание на малките неща“. Това наше гласуване ще струва живота на някого“, заяви той. „Ако не беше „Воля“, ако не беше Веселин Марешки, този вот нямаше да мине. Един зависим човек подкрепи този вот, без него това нямаше да се случи“, посочи Антон Кутев. \r\n\"Фокус\" припомня, че държавният глава върна за ново обсъждане бюджета на Касата за следващата година, заради незаплащането на определени лекарствени продукти. Президентът смята, че се създава различно третиране на здравноосигурените лица и се засяга основно конституционно право за достъпна медицинска помощ. Въпреки критиките на опозицията и на пациентски организации в закона остана забраната НЗОК да заплаща нови медикаменти. Парламентът реши също Касата да не сключва договори с болници по нови клинични пътеки, както и с новите болници. Здравното министерство определи като несериозни мотивите на държавния глава за налагане на вето върху Бюджета на Касата. На 12 декември бюджетната комисия отхвърли президентското вето. \r\nБиляна ИВАНОВА", "date": "2017.12.14", "title": "Парламентът преодоля президентското вето върху Бюджета на НЗОК за 2018 г."}
{"url": "http://www.focus-news.net/news/2017/12/14/2467267/burgas-ekipat-na-davka-za-baloncheta-se-sreshta-s-publikata-v-grada-na-18-dekemvri.html", "text": "Част от екипа на най-новия български филм “Дъвка за балончета” ще се срещне с бургаската публика след специална прожекция на 18 декември от 20:30 часа в Cinema City в Мол Галерия Бургас. На събитието по покана на Община Бургас, ще присъстват актьорите в главните роли – Теодора Духовникова и Иван Юруков, режисьорът Станислав Тодоров – Роги и сценаристите Георги Иванов и Тео Чепилов. Това съобщиха от пресцентъра на Общината. “За мен като бургазлия тази среща е особено лично и важна. Нямам търпение да видя реакциите на публиката в родния ми град”, сподели Станислав Тодоров – Роги.\r\nБилетите за специалната прожекция вече са в продажба и могат да бъдат закупени на касите на киното и онлайн на www.cinemacity.bg.  Заради високия интерес от страна на зрителите е отворена и допълнителна прожекция от 20:40 часа.\r\nС близо 11 200 зрители новият български филм “Дъвка за балончета” оглави родния боксофис в първия си уикенд на голям екран. “Дъвка за балончета” разказва историята на първата любов и ни връща към детството през 80-те години. \r\nЗад сценария на “Дъвка за балончета”, който спечели наградата на “Златна роза” преди броени дни, стоят Теодора Маркова, Георги Иванов, Тео Чепилов и Невена Кертова, създали и сценариите на най-популярните български сериали. Зад камерата е Владимир Михайлов. Във филма ще видим и актьорите Малин Кръстев, Диана Димитрова, Валентин Ганев, Жорета Николова, Цветан Даскалов, Димитър Живков, Искра Донова и Борис Георгиев. Най-много овации в киносалоните обаче събират децата-актьори Аглея Гумнерова, Андрея Захариев, Валентин Александров и Калоян Лалов. Основната музикална тема е композирана от Калин Николов, а в саундтрака влизат и парчета на група “Остава” и братя Аргирови.\r\nОсвен любовна история, лентата разказва за децата на 80-те години, които пораснаха с Некерман, колекциите картинки от дъвки и стрелбата с фунийки. Действието се развива паралелно между 1988 година и настоящето и проследява съдбата на четири хлапета. Калин (35) е талантлив рекламист, отегчен от живота. Биляна (35) е авантюристка, която не знае какво иска. Като деца двамата са част от щура банда, която всеки ден попада в различно приключение. Съвсем по детски те си обещават да се оженят, но обстоятелствата ги разделят. Двамата се срещат случайно 25 години по-късно. През петте дни, които имат заедно, те си спомнят детството, мечтите и забравеното обещание.\r\nКопродуценти на \"Дъвка за балончета\" са Нова Броудкастинг Груп и Dynamic Arts. Филмът ще се разпространява в кината у нас от “Лента”.", "date": "2017.12.14", "title": "Бургас: Eкипът на “Дъвка за балончета” се среща с публиката в града на 18 декември"}
{"url": "http://www.focus-news.net/news/2017/12/14/2467268/kyustendil-okrazhnata-prokuratura-razsledva-kontrabanda-na-marihuana-s-uchastie-na-kosovski-grazhdani.html", "text": "Вчера, 13 декември 2017 г., около 06.00 часа сутринта, на Митнически пункт \"Гюешево\", бил спрян за проверка лек автомобил „Ситроен“, управляван от собственика му – гражданина на Косово Елвис Ш. Заедно с него в колата пътувал Севки К. Чужденците се предвижвали от Македония към България. Това съобщиха от пресцентъра на Апелативна прокуратура-София. Под предните седалки, в облегалките на задните седалки и в резервната гума, митническите служители открили 84 пакета с жълто-зелена тревиста маса, която при извършения полеви тест е реагирала на марихуана. Теглото на укритото наркотично вещество е 20.674 кг, на обща стойност 82 696 лева (определена съгласно приложение 1 към член единствен от ПМС № 23/29.01.1998 г. на МС). \r\nПо случая е било образувано досъдебно производство по чл. 242, ал.2, предл.1, във вр.с чл.20, ал.2 от НК, наблюдавано от Окръжна прокуратура–Кюстендил. Чуждите граждани са били привлечени в качеството им на обвиняеми и с постановление на прокурор са задържани за срок до 72 часа. \r\nПредстои внасяне на искане в съда за вземане на мярка за неотклонение „задържане под стража“.", "date": "2017.12.14", "title": "Кюстендил: Окръжната прокуратура разследва контрабанда на марихуана с участие на косовски граждани"}
{"url": "http://www.focus-news.net/news/2017/12/14/2467269/pazardzhik-v-peshtera-shte-bade-predstaven-detskiyat-teatar-koledni-nerazborii.html", "text": "В Пещера ще бъде представен детският театър „Коледни неразбории“, като част от богатата културна програма за месец декември, съобщи за Радио „Фокус“ – Пазарджик Димитър Павлов, експерт по културата в Общината. Постановката ще започне в 13.00 часа в читалище „Развитие“ в  града. Утре Общинският детски комплекс в Пещера ще изнесе Коледен фолклорен концерт също в читалището в града от 17.30 часа. „Културната програма на община Пещера ще продължи и на 19 декември, когато от 17.30 часа в галерия „В. Стайков“ ще бъде представена  Обща годишна изложба на клуба на художниците в Пещера. На 20 декември от 17.30 часа жителите и гостите на Пещера ще могат да се насладят и на фолклорния концерт на ансамбъл „Пирин“. А на 21 декември за малките деца отново ще има театрална постановка – „Коледа в театър“ от 12.00 часа в читалище „Развитие“, каза Павлов. Той допълни, че декемврийската културна програма ще завърши на 22 декември, когато ще бъде представен Коледен концерт по проект „Шарени мъниста“ от 17.30 часа в читалището в града.\r\nАлбена ЖИЛЕКОВА", "date": "2017.12.14", "title": "Пазарджик: В Пещера ще бъде представен детският театър „Коледни неразбории“"}
{"url": "http://www.focus-news.net/news/2017/12/14/2467270/pazardzhik-okrazhniyat-sad-varna-obvinitelniya-akt-sreshtu-kmeta-na-batak-na-prokuraturata-za-otstranyavane-na-protsedurni-narusheniya.html", "text": "На свое заседание днес Окръжният съд в Пазарджик върна обвинителният акт срещу кмета на Община Батак Петър Паунов на Прокуратурата за отстраняване на процедурни нарушения, предаде репортер на Радио „Фокус“–Пазарджик. Според съдия Ирина Джунева, допустими са процедурни нарушения, които ограничават правота на защита на подсъдимия Петър Паунов. Обвинението следва да посочи конкретно кои задължения обвиняемият не е изпълнил и те трябва да бъдат конкретни преки задължения. Обвинението е посочило, че кметът на Батак в нарушение на чл. 297 от ГПК е превишил правата си при продажба на държавна земя край язовир „Батак”. В отговор Съдебният състав уточни, че чл. 297 от ГПК задължава общината да се съобрази с влезли в сила решения на Гражданския съд. Тази разпоредба има императивен характер, но не сочи ясно и конкретно как следва подсъдимият да се съобрази с това решение.  По повод превишаването на правата на кмета на Батак обвинението сочи чл. 66 от Закона за държавната собственост. Там се посочва, че разпореждането с държавна собственост става под юридическото ръководство на министъра на Регионалното развитие и благоустройството. Никъде обаче не е посочено в текстовете кой може да се разпорежда с тези имоти. С оглед на горепосоченото съдът счете, че не е попълнена бланкетната диспозиция на чл. 282 ал.1 от НК с конкретни и ясни задължения и права, които подсъдимият да е нарушил или превишил, поради което определи връщането на обвинителния акт на Прокуратурата. Определението подлежи на обжалване в 7-дневен срок пред Апелативен съд. Съдът потвърди и наложената мярка „Подписка“ на кметът на община Батак.„Фокус“ припомня, че обвинението срещу Петър Паунов в качеството му на кмет касае съставяне и утвърждаване на акт за частна общинска собственост, с което е променена собствеността на поземлен имот в местността яз. „Батак“, зона А, в землището на гр. Батак, от държавна в общинска частна собственост, като не е зачетено влязло в сила решение на Районен съд – Пещера, от 12.06.2014 г., с което имотът е признат за собственост на държавата чрез Министерството на земеделието, храните и горите. Според прокуратурата целта е била да набави облага за Община Батак в размер на 2 400 лева и на трето лице, станало собственик на имота, както и да причини вреда на държавата – престъпление по чл. 282 ал. 2 пр. 2 във връзка с ал. 1 пр. 1 от Наказателния кодекс. Кметът на община Батак  е подсъдим и за това, че в качеството си на длъжностно лице – кмет на община, е внесъл предложение на 12 септември 2015 г. до председателя на Общинския съвет – Батак, за продажба на горепосочения имот и по този начин е осъществил неследващи му се правомощия да се разпорежда с имоти държавна собственост, като предложението е гласувано от ОбС и с договор от 13 ноември 2015 г. е последвала продажба на земята – престъпление по чл. 283а т.1 във връзка с чл. 282 ал.2 пр. 2 във връзка с ал. 1 пр. 3 от Наказателния кодекс.\r\nАлбена ЖИЛЕКОВА", "date": "2017.12.14", "title": "Пазарджик: Окръжният съд върна обвинителния акт срещу кмета на Батак на прокуратурата за отстраняване на процедурни нарушения"}
{"url": "http://www.focus-news.net/news/2017/12/14/2467271/aleks-aleksiev-vsyaka-godina-evropa-dava-stotitsi-milioni-za-palestinskiya-narod-i-po-tozi-nachin-sponsorira-terorizma-sreshtu-sebe-si.html", "text": "Всяка година Европа дава стотици милиони за „палестинския народ“ и по този начин спонсорира тероризма срещу себе си. Това каза председателят на Центъра за балкански и черноморски изследвания Алекс Алексиев в интервю за Агенция „Фокус“ във връзка с актуалната политическа ситуация в Близкия Изток.\r\nНа въпрос какво се случва, след като Тръмп обяви, че ще мести посолството на САЩ в Йерусалим преди седмица, Aлексиев обясни, че досега не е станало нищо особено - нито реки от кръв, както беше обещано, нито нова интифада. „Защото геополитиката в региона се измени решително в полза на Израел и в ущърб на палестинците. С две думи, арабските сунити, предвождани от Рияд, виждат в лицето на Иран много по-сериозна опасност отколкото Израел. Даже бих казал че в момента те гледат на Израел като на потенциален съюзник срещу Техеран. Знае се че Аббас беше извикан в Рияд и това вероятно му е било казано в прав текст. Според някои било му е казано също или да застане зад позицията на Тръмп, или да си подаде оставката. Също се знае, че израелците снабдяват арабите с разузнаване относно Хезбола и други ирански наемници“, каза още Алексиев и обясни, че всичко това значи, че в момента саудитите не са склонни да финансират насилие срещу Израел, а без тяхната финансова подкрепа нищо не може да стане.\r\nПо думите му европейската политика по отношение на Близкия Изток е доста различна от американската. „И не е особено адекватна, да не кажа глупава.  Докато американският Конгрес призна Йерусалим като столица на Израел със закон още през 1995 г., Европа се залъгва, че статутът на града все още не е решен и продължава да е „специален случай“ (corpus separatum). А той отдавна е това, което в дипломацията се нарича „свършен факт“ (fait accompli), който не подлежи на разглеждане. В източен Йерусалим в момента вече живеят 200 хил. евреи и да се вярва, че Израел ще позволи те да живеят под палестински контрол е чист идиотизъм. Но Европа продължава да претендира това, което води до пълно лицемерие. Европейският съюз например всяка година дава стотици милиони за „палестинския народ“. Къде отиват тези пари? Отиват при Аббас, който ги разпределя на терористите в израелските затвори и техните семейства. По този начин Европа е измислила изключително умен начин да спонсорира тероризма срещу себе си“, коментира Алексиев.", "date": "2017.12.14", "title": "Алекс Алексиев: Всяка година Европа дава стотици милиони за „палестинския народ“ и по този начин спонсорира тероризма срещу себе си"}
{"url": "http://www.focus-news.net/news/2017/12/14/2467272/gazeta-express-kosovo-i-amerikanska-kompaniya-postignaha-sporazumenie-za-postroyavane-na-nova-elektricheska-tsentrala-v-stranata.html", "text": "Правителството на Косово и американската компания „Contour Global” постигнаха споразумение за над един милиард евро, за построяване на нова електрическа централа в най-младата балканска страна. Тя трябва да започне да функционира до 2023 година, пише албанското издание за Косово Gazeta Express.\r\nПремиерът на Косово Рамуш Харадинай проведе среща с Инициативния комитет за построяването на електроцентралата „Косова е Ре“ (Ново Косово). В хода на разговорите, на които присъства и представител на американската компания “Contour Global”, бе подписано и окончателния договор за построяването на съоръжението, потвърдиха от кабинета на косовския премиер. Очаква се, търговското споразумение да бъде подписано в близките няколко дни и според приетия план, повече от един милиард евро ще бъдат вложени в Косово, което е една от най-големите инвестиции в новата история на страната. След построяването на централата, тя ще може сама да гарантира енергийната независимост на Косово. Строителните работи ще започнат през 2018 година и се очаква електроцентралата да е напълно функционална през 2023-а. Според правителството в Прищина, в новата топлоелектрическа централа ще бъдат вложени модерни технологии, които да предотвратят замърсяването на въздуха и негативните последствия за околната среда.\r\nПревод и редакция:", "date": "2017.12.14", "title": "Gazeta Express: Косово и американска компания постигнаха споразумение за построяване на нова електрическа централа в страната"}
{"url": "http://www.focus-news.net/news/2017/12/14/2467273/obshtina-bansko-protestnite-aktsii-shte-prodalzhat-za-da-bade-chut-glasat-na-yugozapada-kogato-se-vzimat-strategicheski-resheniya-za-razvitieto-na-regiona.html", "text": "Жителите на Банско, водени от кмета на Банско, Георги Икономов, както и кметовете на общините Разлог, Симитли, Петрич, Сандански, Якоруда и Струмяни, затвориха главен път Е-79 миналата вечер. Това съобщиха от пресцентъра на Община Банско. Протестът бе в отговор на исканията на природо-защитниците да не се развива ски зона Банско и да не се изграждат нови съоръжения в концесионната зона. Стана ясно, че протестните акции ще продължат, за да бъде чут гласът на Югозапада, когато се взимат стратегически решения за развитието на региона.\r\nПротестиращите бяха подкрепени също от кметовете на Гоце Делчев, Белица и Гърмен, които бяха възпрепятствани да присъстват, но заявиха своята съпричастност. На място бяха и народните представители от Благоевградска област – Александър Мацурев и Атанас Стоянов. С плакати и скандирания „Народът на Банско срещу зеления рекет”, „Българите срещу зелената мафия” и „Искаме бъдеще за децата си”, протестиращите заявиха своята категоричност „ЗА” развитието на Банско и „Против” псевдо еколозите, които се намесват в регионалното развитие, без да успеят да извадят нито един екологичен довод. \r\n„Кметовете на цяла Благоевградска област застават зад каузата “Банско”! Кметове, независимо от своята партийна принадлежност, подкрепят безусловно развитието на ски зона Банско! Защото знаят, че това е поминък, това са работни места и просперитет за целия регион и аз им благодаря! Чий глас трябва да бъде чут?!? Чии интереси трябва да бъдат защитени?!? Докога шепичка хора, непредставляващи никой освен себе си, защитавайки единствено небългарски интереси, ще пречат на развитието на цял един регион? Време е за решения!”, заяви Икономов пред събралото се множество.", "date": "2017.12.14", "title": "Община Банско: Протестните акции ще продължат, за да бъде чут гласът на Югозапада, когато се взимат стратегически решения за развитието на региона"}
{"url": "http://www.focus-news.net/news/2017/12/14/2467274/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес: „Въоръжен ограби офис на Уестърн Юнион“ във Велинград. Обир в бюро за парични преводи във Велинград вдигна  под  тревога  вчера сутринта  полиция  и  граждани.  Нападателят  е  заплашил с пистолет  39-годишна служителка в офис на    Уестърн  Юнион.  Мъжът  е  успял  да  отмъкне наличната  сума  от  оборота  на  бюрото и избягал. Жената веднага е натиснала паник-бутона.  Очевидци разказват, че в  9.30    са  чули  крясъци откъм  офиса  на  Уестърн Юнион, а после видели служителката, паднала на земята.\r\n„Хакватайфона на Росица, пазаруват Луи Вюитон“, научаваме от втора страница на изданието. Хакери   проникнали  преди  месец  в  софтуера на   айфона на пазарджиклийката  Росица  Везева  и  разбили   нейната   парола   за Paypal.  Тя  разбрала,  че  е станала  жертва  на  кибер атака, когато получила имейл,  че  е  пазарувала  онлайн,  в  който  се  искало нейното  потвърждение  за заплащане  на  стоката  по банков път. Някой  беше  си  напазарувал  игра  на  стойност  50 лв.,  играта  „Аngry  birds“, разказва Росица Везева. Аз върнах имейл, че никога не съм  пазарувала  игри.  Освен  това  поясних,  че  локацията  на  телефона  ми  е  в Пазарджик, а пазаруването беше  извършено  в  София. За  малко  щях  да  изгоря  с едни  50  лева  за  „ядосани пилета“, допълва разказа си пред изданието Росица.\r\n„В Батак хранят“ възрастни и деца с агнешко от 3 лв. за килограм“, става ясно от материал на трета страница. Възрастните  хора,  които  ползват   социалния патронаж  в  Батак,  се  хранят  с изключително  богато  меню  или  поне  така  трябва да  е  според  договора  за предоставяната  услуга.  В действителност  обаче  предлаганата  храна  е  доста  еднотипна,  сигнализираха  читатели.  Проучването ни показа,че фирмата изпълнител  ЕТ  „ЕДИ-Димитър  Банчев“  е  спечелила  обществената  поръчка със скандално ниски цени. Според  документите  този едноличен  търговец  трябва  да  доставя  на  детските заведения  и  на  социалния патронаж    агнешко  на  3 лв.  за  килограм,  телешко трупно – за 2 лв./кг, течен шоколад за 90 стотинки за килограм и овче сирене за 4 лв./кг. При такива цифри обикновената   кайма   се оказва  по-скъпа  от    агнешкото месо.", "date": "2017.12.14", "title": "Преглед на основните теми в пазарджишкия печат"}
{"url": "http://www.focus-news.net/news/2017/12/14/2467275/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Една година, след като комисарят на ЕС по въпросите на европейската политика за съседство и преговори за разширяване Йоханес Хан донесе „Въпросника на Европейската комисия“ в Босна и Херцеговина, правителството в Сараево е успяло да преведе отговорите на четири пети от въпросите, според изявление на Директората за европейска интеграция, пише босненското издание Sarajevo Times.\r\nМарина Кавац – Сиручич, говорител на Директората за европейска интеграция на Министерския съвет на Босна и Херцеговина, заяви, че процесът на експертна редакция и официалното приемане на преведените отговори, ще дойде, след се проведе проверка на превода и качеството.\r\n„Що се отнася до последната пета, част от отговорите в момента се превеждат, а останалите, които още не са преведени, с в друг стадий на финализация (подготовка се провежда от работни групи, финализацията – от Комисията (Колегиума) за европейска интеграция, като накрая всичко се одобрява от правителството). Когато тези фази са завършени,ще можем да изпратим отговорите за превеждане“, заяви Кавац-Сиручич.\r\nОсвен това тя добави, че останалите въпроси не са забавени по някаква специална причина, а на случаен принцип. \r\nКавац-Сиручич не определи краен срок за завършване на работата.\r\n„Въпросникът на Европейската комисия“, включва общо 3242 въпроса, групирани по политически и икономически критерии, както и в 33 глави за европейското законодателство. Брюксел очакваше отговор в рамките на шест месеца, т.е. до юли 2017 година.\r\nВсички съседни страни на Босна и Херцеговина отговориха на въпросите по-бързо – в рамките на около два месеца.\r\n*** Правителството на Косово и американската компания „Contour Global” постигнаха споразумение за над един милиард евро, за построяване на нова електрическа централа в най-младата балканска страна. Тя трябва да започне да функционира до 2023 година, пише албанското издание за Косово Gazeta Express.\r\nПремиерът на Косово Рамуш Харадинай проведе среща с Инициативния комитет за построяването на електроцентралата „Косова е Ре“ (Ново Косово). В хода на разговорите, на които присъства и представител на американската компания “Contour Global”, бе подписано и окончателния договор за построяването на съоръжението, потвърдиха от кабинета на косовския премиер. Очаква се, търговското споразумение да бъде подписано в близките няколко дни и според приетия план, повече от един милиард евро ще бъдат вложени в Косово, което е една от най-големите инвестиции в новата история на страната. След построяването на централата, тя ще може сама да гарантира енергийната независимост на Косово. Строителните работи ще започнат през 2018 година и се очаква електроцентралата да е напълно функционална през 2023-а. Според правителството в Прищина, в новата топлоелектрическа централа ще бъдат вложени модерни технологии, които да предотвратят замърсяването на въздуха и негативните последствия за околната среда.\r\n***14 турски изтребители F-16 и F-4 са нарушили гръцкото въздушно пространство в Егейско море в сряда, предава електронното издание на вестник \"Рrotothema\", като се позовава на съобщение на Министерството на отбраната.\r\nВ съобщението се казва, че турските самолети са навлизали пет пъти в югоизточната част на Егейско море, като са летели разпределени в нападателни формации по двойки и четворки, а четири от самолетите са били въоръжени.\r\nГръцките ВВС са предприели всички необходими мерки за гарантиране на гръцкото въздушно пространство.\r\n*** Журналистическият съюз на атинските всекидневници обяви 24-часова стачка, влизаща в сила в 6 сутринта в четвъртък, 14 декември, пише гръцкото издание Protothema.\r\nЖурналистическият съюз ще се включи в общонационалната стачка, която също е за 24 часа, заедно с Конфедерацията на държавните служители и Генералната конфедерация на гръцките работници, протестиращи срещу строгите мерки за финансова дисциплина, приети от гръцкото правителство, които влияят на всички работници в Гърция, особено на тези, работещи в медиите.\r\n***", "date": "2017.12.14", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2017/12/14/2467276/evrodeputatat-georgi-pirinski-komisiyata-zagarbva-sotsialniya-stalb.html", "text": "Комисията загърбва Социалния стълб. Това коментира евродепутатът на Геorgи Пирински, съобщиха от пресофиса на евродепутата. На 17-ти ноември президентите на трите европейски институции - Парламента, Комисията и Съвета на ЕС, лично и тържествено прокламираха Европейския стълб за социални права - документ-декларация на 20 принципа и права в три области: равни права и достъп до пазара на труда; справедливи условия на труд; социална защита и включване. Вчера, 13-ти декември Европарламентът обсъди в пленарна зала първите стъпки за изпълнението на Стълба за социални права.\r\nВ изказването си евродепутатът социалист Георги Пирински цитира президента Юнкер, според когото ролята на Комисията главно се изчерпвала с даването на препоръки на страните-членки в рамките на т.нар. Европейски семестър за координиране на политиките. Пирински посочи, че това е съвършено недостатъчно, тъй като всъщност от Комисията се очакват преди всичко приоритетни действия и законодателни предложения за практически ефект от благозвучните намерения. Нещо повече - с предложението си за включване на т.нар. Фискален пакт в основните договори на ЕС, Комисията на практика допълнително затяга режима на автоматични бюджетни ограничения, т.е. на остеритет. Това на практика всъщност е нов съществен удар по Социална Европа - факт, който хората няма да пропуснат да отбележат!", "date": "2017.12.14", "title": "Евродепутатът Георги Пирински: Комисията загърбва Социалния стълб"}
{"url": "http://www.focus-news.net/news/2017/12/14/2467277/viktor-mihaylov-advokat-na-kmeta-na-batak-petar-paunov-sdelkata-za-darzhavnata-zemya-e-razvalena-ot-obshtinata-i-sumata-ot-2400-lv-e-varnata.html", "text": "Сделката за държавната земя е развалена от Община Батак чрез споразумение с купувача Маргарита Теодосиева и сумата от 2400 лв. е върната, съобщи за Радио „Фокус“-Пазарджик Виктор Михайлов, адвокат на кмета на Батак Петър Паунов, във връзка с делото по този случай срещу Паунов, което се води в Окръжен съд-Пазарджик. Той уточни, че теренът е върнат в първоначалния си вид. \r\nЗащитата предостави извлечение от Кадастъра, че земята е върната на община Батак, както и Споразумение за прекратяване на договора и Вносна бележка за върнатата сума от 2400 лв., и отбеляза, че не е запозната с този факт и се запозна на място с документите. Присъстващият в залата юрисконсулт от Министерството на земеделието, храните и горите отчете, че с връщането на сумата вредата за Ведомството е поправена. Той поиска да оттегли иска срещу кмета на община Батак Петър Паунов, но бе репликиран от съдия Ирина Джунева, че по силата на Закона той няма необходимото пълномощно за това.\r\nАлбена ЖИЛЕКОВА", "date": "2017.12.14", "title": "Виктор Михайлов, адвокат на кмета на Батак Петър Паунов: Сделката за държавната земя е развалена от Общината и сумата от 2400 лв. е върната"}
{"url": "http://www.focus-news.net/news/2017/12/14/2467278/glavniyat-prokuror-sotir-tsatsarov-shte-otkrie-izlozhba-organizirana-ot-vazpitanitsite-na-hudozhestvenata-gimnaziya-sofiya-i-prokuraturata-na-republika-balgariya.html", "text": "Изложба, организирана от възпитаниците на Художествената гимназия – София (НУИИ) и Прокуратурата на Република България (ПРБ), ще бъде открита от Главният прокурор Сотир Цацаров и директора на художествената гимназия Донка Павлова от 13.00 часа на 15 декември 2017 г. на 4-тия етаж на Съдебната палата, в пространството пред кабинета на главния прокурор, съобщиха от пресцентъра на Прокуратурата. Това е четвъртата поред изложба, организирана от НУИИ „Илия Петров“ и ПРБ.", "date": "2017.12.14", "title": "Главният прокурор Сотир Цацаров ще открие изложба, организирана от възпитаниците на Художествената гимназия – София и Прокуратурата на Република България"}
{"url": "http://www.focus-news.net/news/2017/12/14/2467279/the-jerusalem-post-vitseprezidentat-na-sasht-otlozhi-poseshtenieto-si-v-izrael.html", "text": "Вицепрезидентът на САЩ Майк Пенс отложи визитата си в Израел, предвидена за неделя, 17 декември, изтъквайки като причина продължаващите дебати във Вашингтон, около реформата на данъчната система на САЩ. Кнесетът (израелският парламент) вече потвърди новината, пише израелското издание The Jerusalem Post.\r\nПенс е заявил, че вместо в неделя, може да пристигне във вторник или сряда(19-20 декември).\r\nПосещението на американския вицепрезидент в Израел идва след официалното признаване на Ерусалим за столица на еврейската държава, от администрацията на президента Доналд Тръмп.\r\nВизитата в Израел е част от по-широка регионална обиколка, по време на която Пенс ще посети и палестинските територии. Очаква се, че той ще се изкаже от трибуната на Кнесета, като последния високопоставен американски политик, който направи това, беше Джордж Буш младши, през 2008 година. В интервю пред американска телевизия, Пенс заяви, че е горд от получената възможност.\r\nПревод и редакция:", "date": "2017.12.14", "title": "The Jerusalem Post: Вицепрезидентът на САЩ отложи посещението си в Израел"}
{"url": "http://www.focus-news.net/news/2017/12/14/2467280/smolyan-zamestnik-ministar-stefan-balabanov-shte-otkrie-renoviranite-sgradi-na-pozharnata-i-politsiyata-v-devin.html", "text": "Заместник-министърът на вътрешните работи Стефан Балабанов ще открие обновените сгради на Районното полицейско управление и на Районната служба \"Пожарна безопасност и защита на населението\" в Девин. Това съобщиха от пресцентъра на МВР. На церемонията, която ще се състои от 16.00 часа на 15 декември /петък/м ще присъстват директорът на ГДПБЗН гл. комисар Николай Николов, директорът на ОДМВР-Смолян ст. комисар Николай Димов и началникът на политическия кабинет на министъра на вътрешните работи Анжелина Тотева. \r\nБлагодарение на постигнатото взаимодействие между местната власт и Областната дирекция на МВР реновирането на сградите се реализира по програма за енергийната ефективност на Община Девин.", "date": "2017.12.14", "title": "Смолян: Заместник-министър Стефан Балабанов ще открие реновираните сгради на пожарната и полицията в Девин"}
{"url": "http://www.focus-news.net/news/2017/12/14/2467281/predsedatelyat-na-parlamenta-tsveta-karayancheva-s-ivan-brayovich-razgovaryahme-nay-veche-po-temata-za-zapadnite-balkani-i-prisaedinyavaneto-na-cherna-gora-kam-es.html", "text": "За нас е голяма чест днес да приемем делегация от парламента на Черна гора. Разговаряхме най-вече по темата за Западните Балкани и присъединяването на Черна гора към ЕС. Това каза на брифинг председателят на парламента Цвета Караянчева след срещата ѝ с председателя на Скупщината на Република Черна гора Иван Брайович, предаде репортер на Агенция „Фокус“. „Като председатели на Съвета на ЕС в следващите 6 месеца ще направим стъпка в посока да помогнем на Черна гора да отвори трите процедури, които трябва да продължи да спазва, за да влезе в ЕС. От своя страна потърсихме подкрепа за нашата кандидатура за секретариата ПСЮИЕ в България и получихме уверение, че ще ни подкрепи“, заяви Караянчева. По думите ѝ една от основните задачи на българското председателство е приобщаване на Западните Балкани към ЕС. \r\n„Ще продължим да работим заедно на парламентарно ниво с групите за приятелство с Черна гора и с българския парламент. Надявам се, че тези срещи ще бъдат изключително полезни и важни за развитието на нашето сътрудничество“, каза още Цвета Караянчева.\r\nЛюба АЛЕКСИЕВА", "date": "2017.12.14", "title": "Председателят на парламента Цвета Караянчева: С Иван Брайович разговаряхме най-вече по темата за Западните Балкани и присъединяването на Черна гора към ЕС"}
{"url": "http://www.focus-news.net/news/2017/12/14/2467282/krum-zarkov-bsp-antikoruptsionniyat-zakon-e-lazhliv-i-v-nikakav-sluchay-nyama-da-doprinese-za-borba-s-koruptsiyata.html", "text": "Този закон е лъжлив и няма да проработи, в никакъв случай няма да допринесе за борба с корупцията. Това каза зам.-председателят на ПГ на БСП Крум Зарков в дебатите по Закона за притиводействие на корупцията и за отнемане на незаконно придобитото имущество, предаде репортер на Агенция „Фокус“. „Този закон не е за противодействие на корупцията, това е мъгла и тя трябва да бъде разсейвана“, коментира той. „Мерките за противодействие на корупцията се уреждат в други закони, в този закон не са мерките“, обясни Крум Зарков. „Корупцията е престъпление, можем да спорим по дефиницията й, но не и за мястото й- в Наказателния кодекс“, заяви той.\r\nБиляна ИВАНОВА", "date": "2017.12.14", "title": "Крум Зарков, БСП: Антикорупционният закон е лъжлив и в никакъв случай няма да допринесе за борба с корупцията"}
{"url": "http://www.focus-news.net/news/2017/12/14/2467283/haskovo-rayonna-prokuratura-svilengrad-privleche-kato-obvinyaem-27-godishen-chuzhd-grazhdanin-za-izpolzvane-na-falshiva-shofyorska-knizhka.html", "text": "Районна прокуратура-Свиленград привлече като обвиняем по бързо производство Василе Б., на 27 г., за това, че съзнателно използвал неистински официален документ, съобщиха от пресцентъра на Апелативна прокуратура-Пловдив. На 13 декември 2017 г., на ГКПП-Капитан Андреево, за излизане от страната на път за Република Турция, пристигнал лек автомобил с молдовски регистрационен номер, управляван от Василе Б., гражданин на Молдова. При извършената проверка, дежурният граничен полицай поискал личните документи на водача и тези на автомобила,  както и свидетелството за управление на моторно превозно средство.  Обвиняемият Василе Б. представил молдовско свидетелство за управление на автомобил, което било неистинско. Пред граничните полицаи обяснил,че се снабдил с фалшивата шофьорска книжка преди много години, тъй като нямал необходимото образование, за да завърши шофьорските курсове. Бързото производство ще приключи в законния срок.", "date": "2017.12.14", "title": "Хасково: Районна прокуратура-Свиленград привлече като обвиняем 27-годишен чужд гражданин за използване на фалшива шофьорска книжка"}
{"url": "http://www.focus-news.net/news/2017/12/14/2467284/glavniyat-prokuror-sotir-tsatsarov-izprati-predlozhenie-na-ministara-na-pravosadieto-za-vzemane-na-merki-za-podobryavane-na-rabotata-v-mestata-za-lishavane-ot-svoboda.html", "text": "По разпореждане на главния прокурор Сотир Цацаров бе извършена поредна проверка в местата за лишаване от свобода за броя на лишените от свобода и числеността на надзорно - охранителния състав във всеки затвор и затворническо общежитие в страната. Това съобщиха от пресцентъра на Прокуратурата. Резултатите от проверката сочат - критично е съотношението между надзиратели и лишени от свобода лица. То е особено видимо в ЗООТ „Хеброс“ – гр. Пловдив (1:97), ЗООТ „Стара Загора“ – гр. Стара Загора (1:84), ЗООТ „Плевен“ – гр. Плевен (1:102) и др. \r\nВ предложението до министъра на правосъдието Цецка Цачева главният прокурор е посочил, че е налице неравномерност в съотношението на охранителния състав спрямо лишените от свобода. „Това създава предпоставки за ненадеждна охрана на местата за лишаване от свобода“, пише главният прокурор. По тези причини, г-н Цацаров предлага да бъде разработен и утвърден норматив за оптимално съотношение на числеността на надзирателите спрямо лишените от свобода, да се попълнят незаетите щатни длъжности в системата на Главна дирекция „Изпълнение на наказанията“ и да се отпуснат нови щатове за социални работници и психолози в местата за лишаване от свобода. \r\nВ писмото на главния прокурор се изразява загриженост от факта, че констатираните слабости са системни. Съобразно правомощията си по ЗИНЗС, Прокуратурата на Република България е сигнализирала за проблемите в затворите и затворническите общежития и през 2015, и през 2016 г. с писма от главния прокурор до съответните министри на правосъдието – Екатерина Захариева и Христо Иванов. \r\nПо време на среща с ръководителите на Синдиката на служителите на затворите в България (ССЗБ) Христо Илков и Радослав Мартинчев, главният прокурор Сотир Цацаров изрази надежда за оптимално и скоростно решаване на натрупаните проблеми, съвместно с всички компетентни институции и с активното съдействие на работещите в Главна дирекция „Изпълнение на наказанията“.", "date": "2017.12.14", "title": "Главният прокурор Сотир Цацаров изпрати предложение на министъра на правосъдието за вземане на мерки за подобряване на работата в местата за лишаване от свобода"}
{"url": "http://www.focus-news.net/news/2017/12/14/2467285/komisar-avramopulos-pred-ep-na-finalnata-prava-sme-balgariya-i-rumaniya-skoro-v-shengen.html", "text": "Комисарят по миграция, вътрешни работи и гражданство Димитрис Аврамопулос взе участие в инициирания от евродепутата и президент на ПЕС Сергей Станишев дебат в Европейския парламент (ЕП) за приемането на България, Румъния и Хърватия в Шенген. Това съобщиха от пресофиса на евродепутата.\r\nТой заяви категоричната подкрепа на ЕК и посочи, че „без значение колко усърдно работим, в крайна сметка за успеха на трите европейски институции ще се съди по няколко основни теми, и Шенген със сигурност е една от тях. За нашите граждани, това е символът на самият ЕС. Той е най-значимият пример за европейската интеграция. Той представлява всички права и предимства от това да бъдеш европеец, което е тясно свързано със свободата на движение и идеята за европейско гражданство и идентичност.“\r\nВ емоционална реч пред ЕП Аврамопулос сподели: „Всички знаете личния ми ангажимент да гарантирам и опазя Шенген, от първия момент, в който поех този пост. Заявявали сме и преди, че единен Шенген е по-силен Шенген. Убедени сме, че България, Румъния, а и Хърватия, когато е готова, трябва да се присъединят към Шенгенското семейство. Това ще разшири зоната на свободно движение и ще направи инструментите на Шенген по-ефективни, увеличавайки сигурността.“\r\n„От дълго време позицията на Комисията е, че България и Румъния са изпълнили необходимите условия. Между 2009 г. и 2011 г. двете страни получиха положителна оценка. Както знаете, сега Съветът трябва да вземе единодушно решение за премахване на вътрешния граничен контрол в България и Румъния и е крайно време това да се случи. Останах с положителни впечатления след дискусията с вътрешните министри миналата седмица и се надявам, че най-после въпросът може да бъде сериозно обмислен.“, продължи комисар Аврамопулос.\r\n„Относно Хърватия, работим в тясно сътрудничество с местните власти, за да установим сферите, в които все още е необходим напредък, за да бъде завършена Оценката по Шенген колкото се може по-бързо. Това ще даде възможност на Комисията да завърши първия етап и да заявим официално, че Хърватия също е готова да се присъедини към Шенгенското пространство.“, коментира присъединяването на страната комисарят по миграция, вътрешни работи и гражданство.\r\n „Пълното прилагане на Шенгенското право ще позволи да се извлекат ползите от системи като Шенгенската информационна система и Визовата информационна система в отношенията на България, Румъния и Хърватия с другите страни от Шенгенското пространство. Също така ще им позволи да приложат по-най ефективния начин Системата за влизане/излизане, без да се наложи изграждането на нови инсталации по вътрешните граници, които след време, когато станат част от Шенген, ще станат вътрешни шенгенски граници. Прилагането на Системата за влизане/излизане представлява особено предизвикателство за Хърватия, имайки предвид дългата й сухопътна граница. И тук от Европейския съюз, сме готови да предложим помощ.“, коментира Аврамопулос ползите за целия ЕС от присъединяването на трите държави. \r\n„Пълноправното членство в Шенген е не само политически справедливо, но и също необходимо от гледна точка на сигурността, защото вътрешната сигурност на една държава-членка е вътрешната сигурност на всички и е сигурността на нашите граждани. Надявам се, че ще можем да приветстваме тези държави-членки в Шенген скоро, след позитивно решение от страна на Съвета.\r\nКакто казах и преди малко, от момента, в който поех този пост, аз призовавах за силен и единен Шенген. Днес аз бих искал да похваля властите на трите държави за техния ангажимент. На финалната права сме. Нека я изминем заедно. Днес Парламентът и Комисията, утре Съветът.“, завърши словото си еврокомисарят.", "date": "2017.12.14", "title": "Комисар Аврамопулос пред ЕП: На финалната права сме, България и Румъния - скоро в Шенген"}
{"url": "http://www.focus-news.net/news/2017/12/14/2467286/predsedatelyat-na-skupshtinata-na-cherna-gora-ivan-brayovich-dobrite-politicheski-otnosheniya-mezhdu-balgariya-i-cherna-gora-sa-otlichna-osnova-za-razvitie-na-vsichki-ostanali.html", "text": "Благодаря на моята скъпа колежка – председател на българския парламент. За мен е особена чест и удоволствие, че съм първият председател на черногорския парламент от възобновяването на държавността на Черна гора, който е на официално посещение в Р България. Това каза на брифинг председателят на Скупщината на Черна гора Иван Брайович след срещата му с председателя на парламента Цвета Караянчева, предаде репортер на Агенция „Фокус“. „Винаги е удоволствие за нас да разговаряме с приятели, защото сме убедени и вярваме, че можем да намерим разбирателство по всички възможни въпроси. Това не е първата възможност да разговарям с г-жа Караянчева. Срещали сме се и на други многостранни формати. И за двете страни беше удоволствие да установят, че виждаме парламентарното сътрудничество и дипломация като една първа основна крачка за добри отношения между двете държави“, заяви Брайович. По думите му добрите двустранни политически отношения са главната предпоставка за развитие и на добри икономически отношения. \r\n„Отношенията между България и Черна гора са именно такива – добри политически отношения, които са отлична основа за развитие на всички възможни други. Когато договаряхме момента за тази среща, умишлено го избрахме в точно тези дни – навечерието на поемането на председателството на Съвета на ЕС от страна на България. За нас беше огромно удоволствие да чуем от г-жа Караянчева и това, което преди това сме чували и от българския министър-председател Бойко Борисов, че по време на председателството приоритет ще бъдат Западните Балкани. В този смисъл и присъединяването на Черна гора към ЕС, защото Черна гора е лидер в това отношение“, допълни той. По думите му затова са напълно реални и основателни очаквания им да отворят оставащите 3 глави именно през периода на българското председателство. „Използвах възможността да изразя благодарността на Черна гора за подкрепата, която получихме за присъединяването ни към НАТО. Подчертах, че сега е ред и на г-жа Караянчева да посети Черна гора. Ние с радост ще я посрещнем“, каза още той.\r\nЛюба АЛЕКСИЕВА", "date": "2017.12.14", "title": "Председателят на Скупщината на Черна гора Иван Брайович: Добрите политически отношения между България и Черна гора са отлична основа за развитие на всички останали"}
{"url": "http://www.focus-news.net/news/2017/12/14/2467287/gartsiya-obshtata-natsionalna-stachka-blokira-stranata.html", "text": "Общата национална стачка блокира Гърция, предават местните медии. Според електронното издание \"Zougla\" гръцката столица е парализирана от стачката като хиляди протестиращи се събират в района на площад \"Омония\", откъдето ще започне протестен поход на представители на синдикатите, опозиционни и извънпарламентарни партии.\"Вusinessnews\" съобщава, че стачката е парализирала цялата страна и припомня, че синдикатите искат подписване на национално колективно споразумение и възстановяване на минималната работна заплата до нивото от 751 евро, възстановяване на секторните конвенции, както и на правото на стачка и недопускане на изземването на жилища в полза на банките. Изданието съобщава, че най-засегнати са здравният и транспортният сектор и уточнява, че журналистите също са се включили в 24-часовия протест.\r\nЕлектронното издание \"Newsbeast\" пише, че по време на стачката в държавните болници се приемат само извънредни и спешни случаи, в отговор на намаляването на бюджетното финансиране.\"CNN Greece\" инструктира гражданите как да се информират по време на стачката на журналистите.\"Рrotothema\" определя стачката като \"успешна\" и пише, че исканията на гръцките граждани са справедливи, тъй като не може данъчните да отнемат домове за 500 евро задължения.", "date": "2017.12.14", "title": "Гърция: Общата национална стачка блокира страната"}
{"url": "http://www.focus-news.net/news/2017/12/14/2467288/tass-dozhivoten-zatvor-grozi-vseki-koyto-verbuva-teroristi-v-rusiya-spored-priet-v-chetvartak-zakon.html", "text": "Държавната дума (парламента) на Русия проведе извънредно заседание в четвъртък, на което прие на трето, последно, четене, законопроект за завишаване на наказателната отговорност за вербуване на хора в терористичните организации до доживотен затвор. Авторът на инициативата е първият заместник-ръководител на партийната група на управляващата „Единна Русия“ Адалби Шхагошев, предава ТАСС.\r\nЗаконът завишава и наказанията за финансиране на тероризма, а също и за склоняване, вербовка или друг начин на привличане на хора към извършването, дори само на едно от престъпленията, разглеждани като тероризъм в Наказателния кодекс на Русия. Тези престъпления ще носят присъди за лишаване от свобода за срок от 8 до 20 години, придружено от солидна глоба, или доживотен затвор. В момента максималното наказание за вербовчиците е до 10 години лишаване от свобода.\r\nПриет е и закон за внасянето на ново понятие в Наказателния кодекс на Руската федерация – „пропаганда на тероризма“. Под това се разбира „дейност, свързана с разпространяването на материали и (или) информация, целящи формирането на терористична идеология в съзнанието на дадено лице, убеждението в привлекателността на тази идеология, както и съществуването на разбиране за допустимостта на съществуването на терористичната дейност“.\r\nПревод и редакция:", "date": "2017.12.14", "title": "ТАСС: Доживотен затвор грози всеки, който вербува терористи в Русия, според приет в четвъртък закон"}
{"url": "http://www.focus-news.net/news/2017/12/14/2467289/vitsepremierat-ekaterina-zaharieva-obsadi-borbata-s-terorizma-religioznata-tolerantnost-i-migrantskata-kriza-s-deputati-ot-iranskiya-parlament.html", "text": "Борбата с тероризма и езика на омразата, проповядването на толерантност между религиите и търсенето на решение на мигрантската криза бяха сред темите, които вицепремиерът и външен министър Екатерина Захариева обсъди в София с депутати от Групата за приятелство с България в Ислямското консултативно събрание на Иран, съобщиха от пресцентъра на Министерството на външните работи. Делегацията е водена от председателя на групата Ахмад Алиреза Бейги.   \r\n„Борбата с тероризма е общата ни кауза”, каза Захариева и изтъкна, че сред жертвите на атентати мюсюлманите са повече от християните. Вицепремиерът допълни, че всички трябва да се поучат от грешките си, като бъде обърнато специално внимание на борбата с радикализацията сред младите хора и противодействието на речта на омразата.  \r\nАхмад Алиреза Бейги се съгласи и добави, че правителството му е решено да се бори с първопричините на тероризма, като отдели специално внимание на миграционните процеси и изтъкна, че в резултат на различни конфликти граждани на определени държави биват принуждавани да ги напуснат, за да търсят мир и просперитет за себе си и своите семейства. Той даде за пример няколко милиона афганистански бежанци в Иран, за които държавата е създала програма за интеграция. Министър Захариева също изтъкна, че интеграцията на чуждите граждани е ключов фактор за стабилност и на Стария континент. Тя заяви, че дълг на всички държави е да работят за проповядване на толерантност между религиите. \r\nИ двете страни констатираха, че 120-годишните отлични политически отношения между България и Иран все още не са се отразили в необходимата степен на икономическите връзки. Делегациите се обединиха, че има голям потенциал в развитието на туризма и увеличаването на стокообмена, който има потенциал да се върне на нивата от 80-те години на миналия век. \r\nЗахариева изтъкна, че знак за приятелството между двата народа е посещението на премиера Бойко Борисов в Ислямската република Иран през 2016 г. Тя се възползва от срещата, за да покани на визита в България своя ирански колега. \r\n„Искам чрез вас да поздравя българския народ с новогодишните празници и предстоящото Председателство на Съвета на ЕС - каза Ахмад Алиреза Бейги. – Председателството ще е и наш успех, защото наши приятели ще заемат място, което е важно и за самите нас.” Сред обсъдените на срещата теми беше развитието на ситуацията в Близкия изток, европейската позиция относно ядреното споразумение с Иран, както и широк кръг въпроси от международния дневен ред.", "date": "2017.12.14", "title": "Вицепремиерът Екатерина Захариева обсъди борбата с тероризма, религиозната толерантност и мигрантската криза с депутати от иранския парламент"}
{"url": "http://www.focus-news.net/news/2017/12/14/2467290/varna-30-000-kasa-tsigari-bez-banderol-sa-otkriti-pri-spetsializirana-operatsiya-na-odmvr.html", "text": "Цигари без бандерол са открити при специализирана операция на ОДМВР – Варна. Това съобщиха от пресцентъра на ОДМВР – Варна. Служители на полицията са реализирали специализирана полицейска операция за установяване и документиране на престъпления, свързани с разпространението на акцизни стоки без бандерол. В хода на операцията, при проверка на лек автомобил, управляван от П.П. (51 г.), неизвестен на МВР, са намерени и иззети три мастърбокса с цигари без акцизен бандерол. Образувано е досъдебно производство. За случая е уведомен прокурор от Районна прокуратура – Варна. Работата по доказване и документиране на извършеното престъпление продължава. Общото иззето количество цигари е 30 000 къса на приблизителна стойност от 10 000 лв.", "date": "2017.12.14", "title": "Варна: 30 000 къса цигари без бандерол са открити при специализирана операция на ОДМВР"}
{"url": "http://www.focus-news.net/news/2017/12/14/2467291/veliko-tarnovo-koledari-ot-detska-gradina-slantse-gostuvaha-na-kmeta-inzh-daniel-panov-daniel-panov.html", "text": "Коледари от детска градина „Слънце” гостуваха на кмета на Велико Търново инж. Даниел Панов, предаде репортер на Радио „Фокус“ – Велико Търново. Децата бяха водени от директора на градината Албена Генчева. „Ние, от ДГ „Слънце“, решихме да ви зарадваме в тези предпразнични дни, преди най-хубавите празници – Коледа и Нова година. Искаме да благодарим за грижите, които полагате за всички деца на Велико Търново, и да пожелаем на Вас и на вашите семействата мир, любов и здраве. Нека все така да успявате в начинанието, което сте започнали – да се грижите за града ни и най-вече за тези хубави дечица“, се обърна към ръководството на Общината Албена Генчева. Момченцата, облечени в народни носии, пяха коледарски песни и наричаха за здраве и късмет.\r\n„Драги домакини, ний ви носим блага вест. Светъл празник е настанал, Бог роди се днес. Идем тук по обичая стария с песен вази да прославим, дар със здраве да оставим. Много сме път пътували, друм друмвали, та сме дошли в този дом, при тези добри стопани, да благословим домът им. Да би дал Бог през вашите равни двори да потекат три реки . Първа река – жълто жито, втора река – руйно вино, трета река – прясно мляко. Колкото здравец по планина, толкоз здраве в таз къща. Колкото звезди по небе, толкоз здраве в тази къща“.\r\nПременени в бели одежди като ангелчета, момиченцата от ДГ „Слънце“ изиграха красив танц, с което разчустваха всички присъстващи. Децата получиха почерпка от кмета, след което се снимаха за спомен с него.\r\nНадежда КРЪСТЕВА", "date": "2017.12.14", "title": "Велико Търново: Коледари от детска градина „Слънце” гостуваха на кмета инж. Даниел Панов Даниел Панов"}
{"url": "http://www.focus-news.net/news/2017/12/14/2467292/obshtina-burgas-onlayn-glasuvaneto-za-sportist-na-godinata-2017-varvi-pri-ogromen-interes-podkrepete-svoya-favorit-bolid-ot-formula-2-e-edna-ot-atraktsiite-na-ofitsialnata-tseremoniya.html", "text": "Седем дни преди края на гласуването за „Спортист на годината 2017” интересът на жителите на Бургас към онлайн вота се покачва с всеки изминал ден. До момента в платформата в интернет са гласували над 15 000 души. Това съобщиха от пресцентъра на Община Бургас.\r\nГласуването за „Спортист на годината 2017” в интернет става единствено чрез регистрация във фейсбук в специално разработената платформа: \r\n- http://host2.sportistnagodinata.com/. \r\nЕдна от атракциите, които организаторите са предвидили за многобройните гости, е на четири колела и ще привлича погледите от паркета на зала „Бойчо Брънзов”. Това е истински болид, участвал на състезания от сериите на Формула  2 и няма да е единствената изненада, която ще очакват посетителите следващия петък (22 декември 2017).\r\nВодещи на церемонията ще бъдат обичаните български актьори Гергана Стоянова и Симеон Владов. Всеки, който има желание може да посети тържествената вечер и да подкрепи своя любимец. Началото е 19:00 часа, входът е свободен.", "date": "2017.12.14", "title": "Община Бургас: Онлайн гласуването за „Спортист на годината 2017” върви при огромен интерес, подкрепете своя фаворит, болид от Формула 2 е една от атракциите на официалната церемония"}
{"url": "http://www.focus-news.net/news/2017/12/14/2467293/reuters-sled-porazhenieto-si-v-london-tereza-mey-shte-prizove-bryuksel-da-y-sadeystva-za-postiganeto-na-sdelka-za-brekzit.html", "text": "Премиерът на Великобритания Тереза Мей ще призове европейските лидери, които в четвъртък се събраха в Брюксел за  последната среща на върха на Евопейския съвет за 2017-а,  да одобрят споразумението по първата фаза от преговорите за Брекзит и да позволят продължаването на разговорите по темите от втората фаза – за бъдещите търговски отношения между Обединеното кралство и Европейския съюз и условията на транзитния период след окончателния „развод“ между страните. Това се случи само няколко часа, след като тя претърпя унизителна загуба, в гласуване на закона за Брекзит в британския парламент, предава Reuters.\r\nВ началото на работна вечеря в Брюксел, на която е поканена, Мей ще повтори отново молбите си за сключване на приемлива сделка. Според Ройтерс, другите 27 европейски лидера не са убедени, че трябва да одобрят сделката за продължаване към втората фаза от преговорите още в петък, опасявайки се, че дори британския премиер да приеме условията на Брюксел, продължаването на преговорите може да бъде осуетено от враговете й във Великобритания.\r\n„Министър-председателят ще заяви, че постигането на споразумение за първата фаза от преговорите е изискало много компромиси и от двете страни, но в крайна сметка е постигната справедлива сделка“, заяви високопоставено служебно лице от британското правителство. \r\nПревод и редакция:", "date": "2017.12.14", "title": "Reuters: След поражението си в Лондон, Тереза Мей ще призове Брюксел да й съдейства за постигането на сделка за Брекзит"}
{"url": "http://www.focus-news.net/news/2017/12/14/2467294/sofiya-predsedatelyat-na-parlamenta-tsveta-karayancheva-i-predsedatelyat-na-skupshtinata-na-cherna-gora-ivan-brayovich-podnesoha-ventsi-pred-pametnika-na-neznayniya-voin.html", "text": "Председателят на парламента Цвета Караянчева и председателят на Скупщината на Черна гора Иван Брайович поднесоха венци пред паметника на Незнайния воин, предаде репортер на Агенция „Фокус“. В програмата на черногорските парламентаристи са предвидени още срещи с вицепремиера по правосъдната реформа и министър на външните работи Екатерина Захариева и с министъра за Българското председателство на Съвета на ЕС 2018 г. Лиляна Павлова.\r\nУтре народни представители от Комисията по европейски въпроси и контрол на европейските фондове и Групата за приятелство България – Черна гора ще се срещнат с чуждестранните гости. По-късно председателят на Скупщината на Черна гора Иван Брайович ще разговаря с президента на Република България Румен Радев.\r\nПо време на визитата си у нас черногорската делегация ще посети също храм-паметника „Свети Александър Невски”, както и град Пловдив.\r\nЛюба АЛЕКСИЕВА", "date": "2017.12.14", "title": "София: Председателят на парламента Цвета Караянчева и председателят на Скупщината на Черна гора Иван Брайович поднесоха венци пред паметника на Незнайния воин"}
{"url": "http://www.focus-news.net/news/2017/12/14/2467295/tass-sauditskiyat-petrolen-gigant-aramko-i-rosneft-obsazhdat-savmestni-investitsii-v-nefotprerabotvatelniya-kombinat-essar.html", "text": "Saudi Aramco – най-голямата компания в света, по размера на добивите и запасите на петрол – обсъжда с руския петролен гигант „Роснефт“ вариант за съвместни инвестиции в индийския нефтопреработвателен комбинат Essar. Това заяви в интервю, ръководителят на саудитската компания Амин Насер, цитиран от ТАСС.\r\n„Водим разговори с „Роснефт“ по различни направления, свързани с плановете ни за създаване на съвместно предприятие. Essar е едно от тези направления. Същевременно, ние водим преговори и с други партньори“, заяви той.\r\nАпетите на Aramco към Essar не датират от вчера и тя имаше намерение да инвестира в него, още преди „Роснефт“ да го придобие.\r\nСпоред думите на Насер, компанията му има огромен интерес към разширяването на бизнеса си в Индия и с тази цел води редица преговори с различни играчи.\r\nПрез октомври 2016 година „Роснефт“ подписа договор за придобиването на 49% от акциите на Essar Oil Limited. Сделката беше на стойност 12,9 милиарда долара.\r\nВъпросният завод в Индия е специализиран в преработката на тежки и свръхтежки сортове петрол. Значителна част от суровините се доставя от Иран, отбелязват орт компанията.\r\nПревод и редакция:", "date": "2017.12.14", "title": "ТАСС: Саудитският петролен гигант „Арамко“ и „Роснефт“ обсъждат съвместни инвестиции в нефотпреработвателния комбинат Essar"}
{"url": "http://www.focus-news.net/news/2017/12/14/2467296/bsp-shte-sezira-konstitutsionniya-sad-za-byudzheta-na-nzok-za-2018-g.html", "text": "От името на ПГ на „БСП за България“ искаме да обявим, че след отхвърлянето на ветото на президента на Р България, ние ще дадем параграф 6 от Закона за бюджета на НЗОК за 2018 г. на Конституционния съд. Това каза пред журналисти в парламента зам.-председателят на ПГ на „БСП за България“ Жельо Бойчев, предаде репортер на Агенция „Фокус“. „Считаме, че се отнемат и ограничават основни права на българските граждани – а именно правото на живот. Ясно е разписано в чл. 28 от Конституцията правото на здравно осигуряване и гарантиране на безплатно медицинско обслужване според чл. 52“, заяви Бойчев. По думите му след унизителния дебат, на който са били свидетели днес, това е последният шанс и надежда за тези хора. „ПГ на БСП ще го направи със сезирането на Конституционния съд“, каза още Жельо Бойчев.\r\nЛюба АЛЕКСИЕВА", "date": "2017.12.14", "title": "БСП ще сезира Конституционния съд за бюджета на НЗОК за 2018 г."}
{"url": "http://www.focus-news.net/news/2017/12/14/2467297/afp-vladimir-putin-zayavi-che-vragovete-na-donald-tramp-sa-izmislili-istoriyata-za-ruskata-namesa-v-amerikanskite-izbori-za-da-go-diskreditirat.html", "text": "Опонентите на американския президент Доналд Тръмп са изфабрикували обвиненията за руска намеса в президентските избори на САЩ, проведени през ноември 2016 фодина, за да го дискредитират. Това заяви президентът на Русия Владимир Путин, по време на ежегодната си пресконференция в четвъртък, предава AFP.\r\n„Всичко това е измислено от хора, които се противопоставят на Тръмп, за да делегитимират работата му“, заяви Путин, отговаряйки на съответстващ въпрос.\r\nПревод и редакция:", "date": "2017.12.14", "title": "AFP: Владимир Путин заяви, че враговете на Доналд Тръмп са измислили историята за руската намеса в американските избори, за да го дискредитират"}
{"url": "http://www.focus-news.net/news/2017/12/14/2467298/sliven-s-23-glasa-za-obshtinskiyat-savet-glasuva-za-likvidatsiyata-na-tsentara-za-kozhno-venericheski-zabolyavaniya.html", "text": "С 23 гласа „за“ Общинският съвет в Сливен гласува за ликвидацията на Център за кожно-венерически заболявания-Сливен на днешната си редовна сесия, предаде репортер на Радио „Фокус“ – Сливен. Функциите на закритото лечебно заведение ще бъдат поети от ново кожно отделение в МБАЛ „Д-р Иван Селимински“. \r\nС решение на общинските съветниците общинското предприятие „Озеленяване“ пое управлението на гробищните паркове в Сливен и вече ще се нарича „Озеленяване и гробищни паркове“. Съкращения на работници няма да има, ще се намали само броят на членовете на ръководството на двете фирми. Общинското предприятие „Озеленяване“ ще стопанисва гробищните паркове. Бяха приети и промени в общинската Наредба за гробищните паркове и погребално-обредната дейност на територията на град Сливен, с които са регламентирани управлението, вътрешния ред в гробищните паркове и обредните зали, реда и условията за извършване на погребения и свързаните с тях услуги, ползването и благоустрояването на гробните места на територията на град Сливен. Посочени са и минималните санитарни срокове за използване на стари гробове за последващо погребение. В приетия днес документ се регламентира и времето за посещение на гробищните паркове от граждани. С изменение в друга наредба –  за определянето и администрирането на местните такси и цени на услуги и предоставяни права на територията на община Сливен , беше намалена таксата за използване на старо гробно място от 90 на 70 лева. \r\nОстана непроменено и работното време на „Синята зона“ – от 9.00 до 17.00 часа. Гласувани бяха и предложение за запазване на Центъра за кариерно развитие и позволяване на ДКЦ 2 в Сливен да извърши ремонт на педиатричен кабинет и продажбата на общински имот.\r\nЛюдмила ЙОРГОВА", "date": "2017.12.14", "title": "Сливен: С 23 гласа „за“ Общинският съвет гласува за ликвидацията на Центъра за кожно-венерически заболявания"}
{"url": "http://www.focus-news.net/news/2017/12/14/2467299/bsp-sofiya-protest-sreshtu-uvelichenieto-na-tsenata-na-vodata-shte-se-provede-pred-sgradata-na-kevr-na-15-dekemvri.html", "text": "Протест срещу увеличението на цената на водата ще се проведе от 10.45 часа на 15 декември пред сградата на КЕВР (бул. Дондуков 8 - 10). Това съобщиха от ГС на БСП - София.", "date": "2017.12.14", "title": "БСП - София: Протест срещу увеличението на цената на водата ще се проведе пред сградата на КЕВР на 15 декември"}
{"url": "http://www.focus-news.net/news/2017/12/14/2467300/ria-novosti-vladimir-putin-se-nadyava-donald-tramp-da-ne-e-izgubil-zhelanieto-si-za-podobryavane-na-otnosheniyata-mezhdu-rusiya-i-sasht.html", "text": "Руският президент Владимир Путин провежда в четвъртък ежегодната си пресконференция, на която отговаря на всевъзможни въпроси за вътрешната и външната политика на Русия. Тази година, първи от всички чуждестранни журналисти,получиха думата от американската NBC News. Техният представител зададе въпрос за американския президент Доналд Тръмп, предава РИА Новости.\r\n„Аз не съм човекът, който трябва да оценява Тръмп“, отговори руският държавен глава и подчерта, че това е задължение на американския народ, който го е избрал. Освен това той обърна внимание на факта, че инвеститорите демонстрират доверие към САЩ, а това е един ключов показател.\r\nВ края на отговора си, Путин изрази надежда, че американския президент не изгубил желанието си за подобряване на отношенията между Русия и САЩ, както нееднократно заявяваше по време на предизборната си кампания.\r\nПревод и редакция:", "date": "2017.12.14", "title": "РИА Новости: Владимир Путин се надява Доналд Тръмп да не е изгубил желанието си за подобряване на отношенията между Русия и САЩ"}
{"url": "http://www.focus-news.net/news/2017/12/14/2467301/dimitar-margaritov-kzp-po-vnimatelno-pri-pokupki-ot-platformite-za-pazaruvane.html", "text": "Потребителите да бъдат по-внимателни с все по-актуалните напоследък платформи за пазаруване през Интернет, за да не станат жертва на измами или нелоялни практики. За това предупреди председателят на Комисията за защита на потребителите (КЗП) Димитър Маргаритов в Новините на ТВ+, съобщиха от пресцентъра на КЗП.  \r\n„Тук не става въпрос за онлайн магазин, от който регистриран търговец продава определена група стоки и Вие си купувате директно от него по Интернет. А за платформа, която се управлява от администратор и в нея всеки би могъл да се регистрира и да предложи на вниманието на потребителите различни стоки и услуги – нови, употребявани, препродавани и т.н.”, обясни Маргаритов. „Трябва да се внимава, защото Вие може да видите едно и също нещо на фрапантно различни цени, но да се окаже, че този, който Ви го предлага много по-евтино, или е използвал въпросната стока и тя вече не е в необходимото състояние, или се опитва да Ви измами, добави той. И поясни: „Когато си направите регистрация в такава платформа и проследите дадена стока, след това някой да проследи този Ваш интерес и да Ви върне имейл с уж по-изгодна оферта, като целта всъщност бъде да преведете едни пари някъде и този мним търговец да изчезне.”\r\nМаргаритов информира, че предлагащите стоки и услуги през платформите също са длъжни да предоставят свои координати за връзка и потребителите следва да се обръщат към тях за въпроси преди покупката, но и при евентуален проблем впоследствие. „Хубаво е да се контактува, както с предлагащите стоки и услуги през платформата, така и със самите администратори, защото те имат интерес при тях да няма мними търговци или такива с некоректно поведение и могат да вземат мерки за това да бъде изчистено съответното „съоръжение” за онлайн търговия от такива предложения”, каза още председателят.   \r\nПо думите му в последните две години нарушенията намаляват на до 10% при ръст на извършваните проверки до 35 000 – 40 000 на годишна база.  \r\n„Статистиката показва, че българските потребители стават все по-информирани и склонни да си търсят правата. Все още не сме достигнали средноевропейското ниво, но тенденцията определено е такава – повече хора, които реагират и по-малко случаи, в които се наблюдават нелоялни търговски практики. Тази тенденция, според мен, е факт и благодарение на това, че има възможност за сезиране и на европейски организации, и на все по-активния и у нас неправителствен сектор, както и на институциите”, коментира Маргаритов по повод новия видеоклип, който Европейската комисия и Световната търговска организация разпространиха, за да напомнят на гражданите за техните права като потребители. „Все още безспорно КЗП е най-търсената институция от потребители във връзка с проблеми, които те имат по повод некоректно поведение на търговците. Ако тази симбиоза продължи да работи по същия начин, ще даде възможност още по-добре да се почувства българинът като европейски гражданин и потребител”, допълни Маргаритов.", "date": "2017.12.14", "title": "Димитър Маргаритов, КЗП: По-внимателно при покупки от платформите за пазаруване"}
{"url": "http://www.focus-news.net/news/2017/12/14/2467302/d-r-emiliya-baeva-zam-kmet-na-dobrich-aktsent-v-kolednata-programa-na-obshtinata-e-kontsertat-darovaniya-2017.html", "text": "Акцент в коледната програма на Общината е концертът „Дарования ‘2017“. Тържествата вече започнаха, съобщи зам.-кметът „Хуманитарни дейности“ д-р Емилия Баева, предаде кореспондентът на Радио „Фокус” – Варна. Д-р Баева коментира, че желанието на Община град Добрич е да представи в една концертна вечер всички даровити деца и младежи - колективи и индивидуални изпълнители, лауреати на национални и международни конкурси и фестивали, носители на престижни награди. \r\nВъв време на разделение – възрастово, политическо, етническо и т.н., посланието на този концерт е всички да бъдат заедно, обединени от добро и надежда. Желанието на администрацията е в една концертна вечер да бъдат представени различни жанрове и музикални стилове, което би обогатило и самата публика. Концертът ще се състои в Спортна зала „Добротица“, защото тя дава възможност за по-голяма публика и е осигурено отопление, за разлика от голямата зала на Драматичния театър в града. Другите два акцента в коледната програма на Общината са концертът  „Барокова Гала“ с участието на Марио Хосен, диригент и солист, и Луиза Село, флейта, на 20 декември от 19,00 часа в Концертна зала „Добрич“ и пак там на 18 декември от 19,00 часа - концерт „От висините идвам“ с участието на Мария Славова - орган, Росица Бояджиева – флейта, и Ивона Недева – флейта. \r\nПълната програма за Коледа и Нова година е публикуваната на сайта на Общината в рубриката „Новини“. \r\nЖулиета НИКОЛОВА", "date": "2017.12.14", "title": "Д-р Емилия Баева, зам.-кмет на Добрич: Акцент в коледната програма на Общината е концертът „Дарования ‘2017“"}
{"url": "http://www.focus-news.net/news/2017/12/14/2467303/obshtina-smolyan-glasuvayte-za-sportist-na-grazhdanite.html", "text": "Гласувайте за \"Спортист на гражданите\"! Всяка година Община Смолян организира церемония, на която награждава \"Спортист и треньор на годината\". Това съобщиха от пресцентъра на Общината. В края на всяка година, всички спортни клубове, развиващи своята дейност на територията на Община Смолян, участват в Анкета, чрез която се определя \"Спортист на годината\". На тазгодишната церемония ще бъде връчена и наградата \"Спортист на гражданите\". Тя  ще бъде получена от спортиста, който събере най - много гласове в настоящата анкета. Може да гласувате до   17.00 ч на 19.12.2017г. \r\nВсеки гражданин, който гласува в анкетата, ще получи електронно съобщение за потвърждаване на неговия глас. Можете да гласувате на следния линк: https://docs.google.com/forms/d/e/1FAIpQLScnOPeDJ-eOcGqgLJzXEYZ6vku38kWX4JnBMmTwtnwv1X2ivQ/viewform.", "date": "2017.12.14", "title": "Община Смолян: Гласувайте за \"Спортист на гражданите\""}
{"url": "http://www.focus-news.net/news/2017/12/14/2467304/tass-vladimir-putin-shte-se-yavi-na-prezidentskite-izbori-v-rusiya-kato-nezavisim-kandidat.html", "text": "Президентът на Русия Владимир Путин съобщи, че ще участва на предстоящите през март 2018 година президентски избори в Русия като независим кандидат, предава ТАСС, цитирайки думите на руския президент, изказани в четвъртък, по време на голямата му ежегодна пресконференция.\r\n„Ще се самоиздигна“, заяви той.\r\nВъв връзка с този подоход, той е готов да приеме подкрепата на всяка политическа сила, споделяща възгледите му за развитието на страната. „Разчитам на широката подкрепа на гражданите“, констатира руският държавен глава.\r\nПутин разкри и че все още не е избран ръководител на предизборния му щаб. Отговаряйки на въпрос, дали в екипа му съществуват разногласия по този въпрос, президентът той обясни на журналиста, че „оживената атмосфера“ „е присъща на всички обсъждания“. „По въпроса за разногласията... При нас винаги ги има, около нас винаги цари оживена атмосфера. Разбира се има и разногласия, и несъгласия... но засега не можем да стигнем до консенсусно решение“, поясни Путин.\r\nПревод и редакция:", "date": "2017.12.14", "title": "ТАСС: Владимир Путин ще се яви на президентските избори в Русия като независим кандидат"}
{"url": "http://www.focus-news.net/news/2017/12/14/2467305/ep-zayavi-kategorichna-podkrepa-za-chlenstvoto-na-balgariya-i-rumaniya-v-shengen-evrodeputatite-se-obyaviha-sreshtu-dvoynite-standarti-v-es.html", "text": "Евродепутати от различни страни и политически групи заявиха категоричната си подкрепа за членството на България и Румъния в Шенген по време на дебат в Европейския парламент в Страсбург. Те призоваха Съвета да следва собствените си правила и поети ангажименти, и да прекрати  несправедливото блокиране на двете страни, което продължава вече повече от 6 години. Това съобщиха от пресофиса на евродепитата и президент на ПЕС Сергей Станишев.\r\nДебатът беше предложен от Групата на социалистите в ЕП по инициатива на Сергей Станишев, а в него взеха участие още българските евродепутати Асим Адемов, Емил Радев, Филиз Хюсменова и Ангел Джамбазки. Лиляна Павлова, министър за българското председателство на Съвета на ЕС, също присъстваше в пленарната зала.\r\nВ началото на дебата европейският комисар по миграция и вътрешни работи Димитрис Аврамопулос категорично потвърди позицията на ЕК в подкрепа на членството на България и Румъния в Шенген. „Без значение колко усърдно работим, в крайна сметка за успеха на трите европейски институции ще се съди по няколко основни теми, и Шенген със сигурност е една от тях. Обединен Шенген означава по-силен Шенген.“, подчерта той.\r\nСилни послания в подкрепа на България и Румъния отправиха редица ключови фигури от основните политически фракции в ЕП. Сред тях бяха лидерът на групата на социалистите в ЕП Джани Питела, зам.-председателят на Групата на ЕНП Естебан Гонсалес Понс, председателят на Съвета на Председателите на комисии на ЕП Сесилия Викстрьом (АЛДЕ) и председателят на комисията по Граждански свободи, правосъдие и вътрешни работи в ЕП Клод Мораес (С&Д).\r\nСергей Станишев, ръководител на Делегацията на българските социалисти, заяви: „Българските колеги от всички групи имаха важна роля за организацията и провеждането на този дебат. Успяхме да мобилизираме голяма политическа подкрепа. Недопускането на България и Румъния нагледно показва липсата на солидарност и незачитането на установените европейски правила. Разширяването и укрепването на Шенгенската зона не е само български или румънски национален интерес. \r\nФинализирането на процеса е ключово за целия ЕС – заради принципите, икономическите ползи и намаляващото доверие в европейските институции. Оплакваме се от анти-европейски сили и популисти, които критикуват ЕС, но тъкмо Шенген е един от поводите, защото показва несправедливо отношение към милиони европейски граждани. Време е страните-членки да си свършат работата и да сложат край на тази несправедливост.“.\r\nЕмил Радев (ЕНП-ГЕРБ) коментира: „В момент на нарастващ политически популизъм, традиционните партии, особено когато са управляващи, следва да проявят разум и да не се поддават на популистки похвати. Държавите-членки, които възпират членството на България в Шенген единствено по вътрешно политически причини, не следва да потъпкват европейските правила и закони в името на печеленето на гласове. Не е и проява на солидарност, както и правно не е издържано, правилата, приложими за тях, да бъдат променяни за нас“.  \r\nАсим Адемов (ЕНП-ГЕРБ) посочи: „Не е справедливо да не се признават усилията и резултатите на двете страни. Не е справедливо да не се признава фактът, че при сполетялата ни бежанска криза, България е с най-добри резултати. Отдавна България е доказала, че генерира сигурност и стабилност в един много проблемен и сложен регион.“.\r\nФилиз Хюсменова, заместник-председател на Групата на АЛДЕ и ръководител на българската делегация в групата на либералите, заяви: \"Недопускането ни в Шенген е нарушение на европейското право. Аргументите против това са само политически. Парадокс е да се търсят съмишленици за бъдещето, а да се прилага друг стандарт към България, която е лоялен партньор, с много добра бюджетна дисциплина, с непоколебима посока към силна интеграция.\".\r\nАнгел Джамбазки (ЕКР-ВМРО) коментира: „Причината България и Румъния да не са част от Шенгенското пространство е изцяло политическа. Прилагат се двойни стандарти, нарушават се европейските правила, а двете страни са изпълнили всички технически критерии. Ставаме заложници на вътрешно-политически проблеми на няколко държави-членки. Мястото на България, Румъния и Хърватска е в Шенген, защото ние пазим външните граници на Европа.“.", "date": "2017.12.14", "title": "ЕП заяви категорична подкрепа за членството на България и Румъния в Шенген, евродепутатите се обявиха срещу двойните стандарти в ЕС"}
{"url": "http://www.focus-news.net/news/2017/12/14/2467306/pregled-na-mezhdunarodnite-novini-do-13-chasa-agentsiya-fokus.html", "text": "Атентатор самоубиец, облечен в полицейска униформа, се взриви на територията на полицейска академия в сомалийската столица Могадишу в четвъртък, като според последната информация, броят на жертвите от атентата вече е достигнал до 13 души.\r\nГоворителят на полицията в Могадишу майор Мохамед Хюсеин заяви, че нападателят е носил колан с експлозиви под дрехите си, проникнал е в полицейската тренировъчна академия Генерал Каийе и се е взривил, докато на мястото се е провеждал полицейски парад.\r\nСлужител в местната Бърза помощ съобщи пред Ройтерс, че линейките са „изнесли 13 трупа и 15 ранени от района на академията“.\r\nИслямската екстремистка групировка „Ал Шабаб“ пое отговорността за атентата. „Ще ви съобщим детайли за успехите на атаката по-късно“, заяви Абдиазиз Абу Мусаб, говорител на групировката за военните операции.\r\nТази терористична групировка често осъществява терористични нападения в Могадишу и други градове в Сомалия, като част от въоръжената й борба срещу подкрепяното от ООН правителство и неговите съюзници от Африканския съюз. По подобие на „Ислямска държава“ в Близкия Изток, тя иска да ликвидира съществуващата политическа система и да наложи своята радикална версия на Исляма.\r\n„Ал Шабаб“ беше в зенита си в първите години на новия век, но след 2011 година, когато загуби Могадишу, терористите са в постоянно отстъпление пред комбинираните сили на миротворците от Африканския съюз и Въоръжените сили на Сомалия.\r\n*** Министър-председателят на Обединеното кралство Тереза Мей се отправя към Брюксел за заключителната среща на върха на Европейския съюз след неудобно поражение у дома, за което допринесоха „бунтовниците“ от собствената й партия.\r\nТереза Мей пристига в Брюксел за ключовата среща на върха в четвъртък, след като понесе злощастно поражение в гласуването за измененията в закона, уреждащ „развода“ с Европейския съюз. Британският премиер трябваше да използва форума на високо равнище, за да започне преговорите за търговската част от споразумението за излизане на Обединеното кралство от структурите на Общността, но сега европейските лидери ще се чудят дали тя все още има необходимата политическа подкрепа в Лондон, за да сключи сделката. \r\nСмущаващото поражение – първото за Мей в плановете й за Брекзит, дойде след като Джереми Корбин призова депутатите от Лейбъристката партия да подкрепят промени в законодателството, предложени от консерватора Доминик Грийв.\r\nРезултатът от вота разкри дълбокото разделение в редиците на торите, което ще попречи на Мей да се похвали с „победа“ в Брюксел, коментират от редакцията. \r\nВ рамките на започващата в четвъртък среща на върха на ЕС следваше да бъде обявено, че е постигнат „достатъчен напредък“ по въпросите за Брекзит, за да се премине към следващата фаза на преговорите.\r\n***Израел затвори граничните пунктове с Ивицата Газа, в отговор на ежедневния ракетен обстрел, на който палестинците подложиха страната, след обявяването на решението на американския президент Доналд Тръмп да признае официално Ерусалим за столица на Израел, предизвиквало гнева на целия арабски и по-голямата част от мюсюлманския свят.\r\nСамолети от израелските Военновъздушни сили нанесоха удари по три съоръжения, принадлежащи на групировката „Хамас“, преди изгрев в четвъртък, след поредния ракетен обстрел, осъществен от територията на Ивицата Газа, съобщиха израелските военни.\r\nСпоред съобщението, самолетите са бомбардирали тренировъчни лагери и оръжейни складове. \r\nВъпреки че няма информация за жертви от разменените удари, израелското ръководство взе решение да затвори ГКПП „Керем Шалом“ по съображения за сигурност. По този начин Израел затваря основния търговски път, по който Ивицата Газа се снабдява с всичко необходимо. Освен това е затворен и ГКПП „Ерец“. И за двата случая, мерките влизат сила в четвъртък. В съобщението на израелските военни не се споменава за колко време ще бъдат затворени граничните проходи.\r\nОт 6 декември, когато Тръмп обяви решението си, до сега, срещу Израел са изстреляни най-малко 15 ракети, като нито една от тях не успя да нанесе щети.\r\n***14 турски изтребители F-16 и F-4 са нарушили гръцкото въздушно пространство в Егейско море в сряда, предава електронното издание на вестник.\r\nВ съобщението се казва, че турските самолети са навлизали пет пъти в югоизточната част на Егейско море, като са летели разпределени в нападателни формации по двойки и четворки, а четири от самолетите са били въоръжени.\r\nГръцките ВВС са предприели всички необходими мерки за гарантиране на гръцкото въздушно пространство.\r\n***Общата национална стачка блокира Гърция, предават местните медии. Гръцката столица е парализирана от стачката като хиляди протестиращи се събират в района на площад \"Омония\", откъдето ще започне протестен поход на представители на синдикатите, опозиционни и извънпарламентарни партии.\"Вusinessnews\" съобщава, че стачката е парализирала цялата страна и припомня, че синдикатите искат подписване на национално колективно споразумение и възстановяване на минималната работна заплата до нивото от 751 евро, възстановяване на секторните конвенции, както и на правото на стачка и недопускане на изземването на жилища в полза на банките. Изданието съобщава, че най-засегнати са здравният и транспортният сектор и уточнява, че журналистите също са се включили в 24-часовия протест.\r\nПо време на стачката в държавните болници се приемат само извънредни и спешни случаи, в отговор на намаляването на бюджетното финансиране.\"CNN Greece\" инструктира гражданите как да се информират по време на стачката на журналистите.\"Рrotothema\" определя стачката като \"успешна\" и пише, че исканията на гръцките граждани са справедливи, тъй като не може данъчните да отнемат домове за 500 евро задължения.\r\n***Държавната дума (парламента) на Русия проведе извънредно заседание в четвъртък, на което прие на трето, последно, четене, законопроект за завишаване на наказателната отговорност за вербуване на хора в терористичните организации до доживотен затвор. Авторът на инициативата е първият заместник-ръководител на партийната група на управляващата „Единна Русия“ Адалби Шхагошев.\r\nЗаконът завишава и наказанията за финансиране на тероризма, а също и за склоняване, вербовка или друг начин на привличане на хора към извършването, дори само на едно от престъпленията, разглеждани като тероризъм в Наказателния кодекс на Русия. Тези престъпления ще носят присъди за лишаване от свобода за срок от 8 до 20 години, придружено от солидна глоба, или доживотен затвор. В момента максималното наказание за вербовчиците е до 10 години лишаване от свобода.\r\nПриет е и закон за внасянето на ново понятие в Наказателния кодекс на Руската федерация – „пропаганда на тероризма“. Под това се разбира „дейност, свързана с разпространяването на материали и (или) информация, целящи формирането на терористична идеология в съзнанието на дадено лице, убеждението в привлекателността на тази идеология, както и съществуването на разбиране за допустимостта на съществуването на терористичната дейност“.\r\n***Руският президент Владимир Путин провежда в четвъртък ежегодната си пресконференция, на която отговаря на всевъзможни въпроси за вътрешната и външната политика на Русия. Тази година, първи от всички чуждестранни журналисти,получиха думата от американската NBC News. Техният представител зададе въпрос за американския президент Доналд Тръмп.\r\n„Аз не съм човекът, който трябва да оценява Тръмп“, отговори руският държавен глава и подчерта, че това е задължение на американския народ, който го е избрал. Освен това той обърна внимание на факта, че инвеститорите демонстрират доверие към САЩ, а това е един ключов показател.\r\nВ края на отговора си, Путин изрази надежда, че американския президент не изгубил желанието си за подобряване на отношенията между Русия и САЩ, както нееднократно заявяваше по време на предизборната си кампания.\r\n*** Президентът на Русия Владимир Путин съобщи, че ще участва на предстоящите през март 2018 година президентски избори в Русия като независим кандидат.\r\n„Ще се самоиздигна“, заяви той.\r\nВъв връзка с този подоход, той е готов да приеме подкрепата на всяка политическа сила, споделяща възгледите му за развитието на страната. „Разчитам на широката подкрепа на гражданите“, констатира руският държавен глава.\r\nПутин разкри и че все още не е избран ръководител на предизборния му щаб. Отговаряйки на въпрос, дали в екипа му съществуват разногласия по този въпрос, президентът той обясни на журналиста, че „оживената атмосфера“ „е присъща на всички обсъждания“. „По въпроса за разногласията... При нас винаги ги има, около нас винаги цари оживена атмосфера. Разбира се има и разногласия, и несъгласия... но засега не можем да стигнем до консенсусно решение“, поясни Путин.", "date": "2017.12.14", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2017/12/14/2467307/dobrich-starinni-moneti-antichni-predmeti-i-metalotarsachi-sa-otkriti-pri-proverka-v-lek-avtomobil-v-grada.html", "text": "На 13 декември, около 01:45 часа, в град Добрич е спрян за проверка лек автомобил „Фолксваген” с добричка регистрация, управляван от С. С. (25 г.) и пътник И. П. (28 г.), и двамата от град Добрич. Това съобщиха от ОДМВР-Добрич. В хода на проверката са установени 9 старинни монети, 2 антични предмета и металотърсачи. Установено е, че вещите са културна ценност. При последвалите ПСД двамата мъже предават още 5 монети и един металотърсач. Задържани за 24 часа. По случая е образувано досъдебно производство.", "date": "2017.12.14", "title": "Добрич: Старинни монети, антични предмети и металотърсачи са открити при проверка в лек автомобил в града"}
{"url": "http://www.focus-news.net/news/2017/12/14/2467308/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица отново ще насочим вниманието си към важните и актуални теми от Асеновград и региона. Размерът на такса битови отпадъци за 2018 година за жилищни и вилни имоти на граждани и предприятия в Асеновград да се повиши с 0.50 промила. Това е предложението на общинската администрация, по което Общинският съвет трябва да вземе решение на редовното си заседание на 20 декември. Повече по темата – в първите минути на предаването.\r\nОще от седмицата: 56-годишният икономист от Народен съюз Драгомир Георгиев е новият председател на Общинския съвет в Асеновград. Той бе единствената предложена кандидатура за поста. Ще чуем коментара и очакванията на кмета на Асеновград д-р Емил Караиванов.\r\nПроект за реновиране на скривалището на Васил Левски в Мулдавския манастир „Св. Петка“ беше обсъден с представители на Община Асеновград. Основната идея е да се обновят залите, водещи към укритието на Дякона, и използването на мястото като притегателен образователен център за учащите се и техните преподаватели, където да провеждат час на класа, часове по история и различни събития, свързани с възпитание в родолюбие. Повече за проекта ще ни каже монахиня Юлита, игуменка на Мулдавския манастир „Св. Петка“. От нея ще разберем как върви реставрацията на манастира, след като през 2010-та година пожар унищожи източната му част, в която са се намирали монашеските килии и библиотеката.\r\nНационалният поетичен конкурс за любовна лирика „Наздравица за любовта” се провежда за пета поредна година в Асеновград, като част от събитията, съпътстващи традиционния конкурс „Най-добро домашно вино”. „Наздравица за любовта” е продължител на богатите литературни традиции на творците от Асеновград. Конкурсът се организира и финансира от Общината. Повече за името на конкурса, за неговия регламент и за предвидения награден фонд ще научим от Даниела Костова, гл. експерт в отдел „Култура“ на Община Асеновград.\r\nЗа финал ще обходим предстоящите събития от коледно-новогодишната програма на Асеновград, които продължават до ранните часове на 1 януари.\r\nПредлагаме ви тези и още интересни теми в предаването „Асеновград – Богоизбран пред портите на Родопите“, което се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2017.12.14", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2017/12/14/2467309/pazardzhik-petoboetsat-yordan-gyurov-e-sportist-na-2017-godina-korneliya-ninova-bsp-upravlyavashtite-priemat-zakon-ne-za-protivodeystvieto-a-za-zashtita-na-koruptsiyata.html", "text": "Това не е закон за противодействие, а за защита на корупцията. Това каза лидерът на БСП Корнелия Нинова по време на дебатите по окончателното гласуване на антикорупционния закон, предаде репортер на Агенция „Фокус“. „Днес управляващите приемат Закон за притиводействие на корупцията, в който корупцията не е престъпление“, заяви тя. „Може би „златният пръст“ на Веселин Марешки ще реши въпроса“, коментира лидерът на БСП. „Имитира се действие за борба с корупцията, защото в закона тя е административно нарушение, а не престъпление“, обясни Корнелия Нинова. „Законотворческата дейност днес е пълна имитация за борба с корупцията, защото управляващото мнозинство, независимо от коя партия, ще избира хората, които ще го контролират и ще ги освобождава по начин, който намери за добре“, посочи лидерът на БСП. \r\nБиляна ИВАНОВА", "date": "2017.12.14", "title": "Корнелия Нинова, БСП: Управляващите приемат закон не за противодействието, а за защита на корупцията"}
{"url": "http://www.focus-news.net/news/2017/12/14/2467310/veliko-tarnovo-poslanikat-na-ungariya-tekla-harangozo-izprati-blagodarstveno-pismo-do-kmeta-na-svishtov-gencho-genchev.html", "text": "Посланикът на Унгария в София Текла Харангозо изпрати благодарствено писмо до кмета на Ибщина Свищов Генчо Генчев, в което Нейно Превъзходителство изрази искрени благодарности за съдействието на община Свищов при успешното реализиране на инициативата „70 маратона за Дунав“ от унгарския ултрамаратонец  Пал Хидвеги-Ющьош, съобщиха от пресцентъра на Общината.\r\nВ писмото до кмета на Свищов се казва следното: „От името на Пал Хидвеги-Ющьош и от мое име бих искала да Ви благодаря за помощта и грижите, които получи нашият ултрамаратонец лично от Вас и от местните жители. Без вашата подкрепа моят сънародник нямаше да може да постигне поставената цел.\r\nУважаеми господин Генчев, моля да предадете благодарността на нашия спортист към всички, които му оказаха съдействие по време на неговото пътуване във Вашето селище.“\r\nКато част от амбициозния му проект да направи за първи път в света пробег на цялата брегова ивица на река Дунав, унгарският ултрамаратонец Пал Хидвеги-Ющьош, беше посрещнат в Свищов на 21 ноември. През всичките 3000 км унгарският спортист премина през 10 страни и пропагандираше посланията на Дунавската стратегия и развитието на Дунавския регион. Община Свищов подкрепи с радост инициативата, която привлече вниманието върху значението на нашата обща река.", "date": "2017.12.14", "title": "Велико Търново: Посланикът на Унгария Текла Харангозо изпрати благодарствено писмо до кмета на Свищов Генчо Генчев"}
{"url": "http://www.focus-news.net/news/2017/12/14/2467311/smolyan-baseynova-direktsiya-izdade-predpisaniya-na-gorubso-zlatograd-ad-vav-vrazka-sas-zamarsyavaniyata-na-hvostohranilishteto-erma-reka.html", "text": "Басейнова дирекция „Източнобеломорски район“ (БД „ИБР“) издаде предписания на „Горубсо-Златоград“ АД във връзка със замърсяването от хвостохранилището „Ерма река“. Това стана след проведената междуведомствена работна среща при областния управител на Смолян. Това съобщиха от Регионална инспекция по околната среда и водите-Смолян.\r\nДо 30 януари 2018 г. дружеството трябва да представи в дирекцията план-програма за изпълнение на предвидените мерки в Плана за управление на речните басейни в Източнобеломорски район (2016-2021г.). Мерките са за изпълнение на собствен мониторинг и осигуряване на информация за натиска върху водите от хвостохранилище „Ерма река“, подобряване на експлоатацията, стопанисване на съществуващите и  изграждане на нови отводнителни системи и съоръжения, които да препятстват разпространението на замърсители във водите. \r\n Решено бе да се канят и представители на местното население при вземането на проби и измервания на място от водоизточниците за питейно-битово водоснабдяване на Златоград и река Върбица. РИОСВ-Смолян ще продължи да осъществява засилен  контрол по разрешителното за заустване на отпадъчни води от хвостохранилище „Ерма река“. БД „ИБР“ ще извършва и ежемесечен мониторинг на повърхностните води във водосбора на река Върбица.\r\nЕкспертите от РЗИ-Смолян, ВиК-Смолян и БД „ИБР“ запознаха участниците в срещата с резултатите от извършения мониторинг на питейните води в Златоград, подземните води, от които се водоснабдява градът и повърхностните води в р. Върбица.\r\nАнализите на вторите проби от кладенците за питейно-битово водоснабдяване на Златоград потвърждават, че няма отклонения от стандартите за изследваните показатели, свързани със замърсяването на река Върбица.\r\nРезултатите за отпадъчните води от хвостохранилище „Ерма река“ показват незначително превишаване на анализирания показател цинк. Останалите показатели са под индивидуалните емисионни ограничения.\r\nВ горната част от водосбора на река Върбица продължават да се констатират превишения на стандартите за метали в повърхностни води (манган, желязо, цинк, кадмий, както и единични стойности за олово, мед и цианиди). Замърсяването е от водосбора на Ерма река и река Гидюрска, в които се вливат води от неексплоатирани рудници. \r\nВ средното течение на Върбица при с. Върли дол не се наблюдават отклонения от стандартите за качество, но в следствие на постепенното оттичане на замърсени води в устието на реката преди яз. „Студен кладенец“ са регистрирани стойности над стандарта за манган, желязо, цинк, живак и мед.", "date": "2017.12.14", "title": "Смолян: Басейнова дирекция издаде предписания на „Горубсо-Златоград“ АД във връзка със замърсяванията на хвостохранилището „Ерма река“"}
{"url": "http://www.focus-news.net/news/2017/12/14/2467312/vitsepremierat-valeri-simeonov-boyko-borisov-me-sabotira-za-lifta-na-bansko-ne-iskam-da-go-vizhdam-sled-tova-izrabotvane.html", "text": "Не виждам съдействие на Борисов по отношение реализацията на втори лифт. Премиерът компрометира и саботира моето предложение за промяна на концесията в Банско. В Програмата за управление пише, че трябва да се развива туризма, да се насърчават инвеститорите, а това са текстове, които не се изпълняват, а саботират. Това заяви вицепремиерът Валери Симеонов в предаването \"КОД 11-13\" по телевизия Би Ай Ти. „Разбрах, че Борисов е пуснал SMS на Тома Белев в 10.00 часа сутринта, че точката за концесията ще бъде отложена и събралите се на сбирка пред Парламента две семейства, тези глупаци, веднага се похвалиха във Фейсбук“, заяви още Валери Симеонов.\r\n„Втори лифт няма да има поради несъгласие на Бойко Методиев Борисов. Сега аз сядам и мисля до 28 декември, когато ще има заседание на Министерски съвет. Всичко е възможно да стане – да не мислите, че аз съм от тези дето слушкат и папкат, и искат да си начешат егото!“, каза още Симеонов.\r\n„Не искам да го виждам след това изработване, което направи“, допълни Симеонов за премиера Борисов.", "date": "2017.12.14", "title": "Вицепремиерът Валери Симеонов: Бойко Борисов ме саботира за лифта на Банско, не искам да го виждам след това изработване"}
{"url": "http://www.focus-news.net/news/2017/12/14/2467313/veliko-tarnovo-desetki-detsa-i-uchenitsi-se-vklyuchiha-v-initsiativa-za-izrabotvane-na-pozdravitelni-kartichki-za-koleda-na-nova-godina.html", "text": "Десетки деца и ученици от Велико Търново се включиха в проведената инициатива за изработване на поздравителни картички за Коледа на Нова година. Това каза за Радио „Фокус“ – Велико Търново Пенка Игнатова, директор на Дирекция „Образование, младежки дейности и спорт“ в Община Велико Търново. Тя подчерта, че в инициативата са се включили, както най-малките – децата от детските градини, така и учениците от гимназиите. Активни са били възпитаниците на Професионалната гимназия по строителство, архитектура и геодезия „Ангел Попов“, от Старопрестолната професионална гимназия по икономика и от Професионалната гимназия по туризъм „Д-р Васил Берон“ в града. „За  поредна година деца и ученици от Община Велико Търново, с изключително голямо желание и ентусиазъм изработваха картички, които кметът на Община Велико Търново изпрати с пожелания за щастлива Нова година и весели Коледни празници. Най-хубавото е, че тази година директорите предварително звъняха и питаха – да започваме ли да изработваме тези картички. По принцип инициативата е насочена към по-малките деца – от 1-ви до 7-ми клас, но и по-големите проявиха желание“, посочи Пенка Игнатова.\r\nОбщо 700 поздравителни картички за Коледа на Нова година изработиха великотърновските деца. Те бяха направени в часовете и занималните по рисуване. От името на кмета на Велико Търново Даниел Панов ръчно изработените поздравления са изпратени до всички институции на национално, регионално и местно ниво, до неправителствени организации и клубове, дипломатически представителства и партньори на общината.\r\nНадежда КРЪСТЕВА", "date": "2017.12.14", "title": "Велико Търново: Десетки деца и ученици се включиха в инициатива за изработване на поздравителни картички за Коледа на Нова година"}
{"url": "http://www.focus-news.net/news/2017/12/14/2467314/toma-bikov-gerb-neka-parvo-prezidentat-da-naznachi-direktor-na-prestsentara-si-i-togava-shte-mu-dadem-i-antikoruptsionniya-organ.html", "text": "Нека първо президентът да назначи директор на пресцентъра си и тогава ще му дадем и антикорупционния орган. Това каза от парламентарната трибуна депутатът от ГЕРБ Тома Биков по време на дебатите по окончателното гласуване на Антикорупционния закон, предаде репортер на Агенция „Фокус“. „Парламентът може да оказва контрол. В парламента има и опозиция и тя може да контролира подобни органи чисто законодателно, за да не се стига до превишаване на правомощия. Кой в президентството ще контролира един такъв орган? Коя опозиция, има опозиция в президентството? Аз чувам, че има, обаче вие може би знаете по-добре. Вицепрезидентът ще контролира органът, назначен от президента“, заяви Биков и призова да се опитат крачка по крачка да се преборват с този проблем. „Не очакваме, че ще се случи революция с приемането на този закон, но и не вярваме, че вие може да предложите революция, при положение, че предложихте орган, който надхвърля рамките на сегашната Конституция без да предложите конституционни промени. И сегашният президент, с цялото ми уважение към него, той вече една година не може да назначи директор на пресцентъра си. Нека първо да назначи директор на пресцентъра си и тогава ще му дадем и антикорупционния орган да назначи евентуално след промяна в Конституцията. Предложете промяна в Конституцията“, допълни той. По думите му това Народно събрание е най-представителната българска институция, тъй като е директно избрано от народа.\r\nДепутатът от БСП Крум Зарков заяви в реплика, че Биков не разбирате за какво става дума в този закон. „Този орган трябва да прецени единствено на базата на доказателствата, а не на базата на управляващи и опозиция дали има корупция. Парламентарната република е понятие прекалено важно. Колкото до президента, отхвърлихте нашето искане. Може да не го намирате за целесъобразно, но то не е противоконституционно. Предлагате една административна структура, която да бъде поставена на постоянен контрол. На контрол, който да контролира не дали спазва закона, а как. В това се намира голямата разлика“, каза още Крум Зарков.\r\nЛюба АЛЕКСИЕВА", "date": "2017.12.14", "title": "Тома Биков, ГЕРБ: Нека първо президентът да назначи директор на пресцентъра си и тогава ще му дадем и антикорупционния орган"}
{"url": "http://www.focus-news.net/news/2017/12/14/2467315/afp-donald-tusk-zayavi-che-sledvashtiyat-krag-ot-pregovorite-za-brekzit-shte-e-istinsko-izpitanie-za-edinstvoto-na-es.html", "text": "Председателят на Европейския Съвет Доналд Туск предупреди в четвъртък, че вторият кръг от преговорите за Брекзит ще е „истинско изпитание за единството“ на ЕС, предава AFP.\r\n„Нямам никакви съмнения, че истинското изпитание за единството ни, ще е вторият кръг от преговорите за Брекзит“, заяви той пред репортерите, които го посрещнаха преди началото на срещата на върха на Европейския съюз в четвъртък, на която се очаква европейските лидери да благословят придвижването на преговорния процес за Брекзит, към темите от втората фаза, за бъдещите търговски отношения между Лондон и Брюксел и условията на транзитния период след напускането на Великобритания.\r\nПревод и редакция:", "date": "2017.12.14", "title": "AFP: Доналд Туск заяви, че следващият кръг от преговорите за Брекзит ще е „истинско изпитание за единството“ на ЕС"}
{"url": "http://www.focus-news.net/news/2017/12/14/2467316/pazardzhik-petoboetsat-yordan-gyurov-e-sportist-na-2017-godina.html", "text": "Петобоецът Йордан Гюров  от СК „Шампион“ бе избран за Спортист №1 на Пазарджик за 2017 година, предаде репортер на Радио „Фокус“ – Пазарджик. Той е получил 70 точки в проведената анкета. На второ място бе класиран боксьорът Радослав Кабаджов – “Марица”, а на третата позиция 9-те медии поставиха с 40 точки Кристина Данаилова – “Хебър”, състезател по модерен петобой.  Само с точка по-малко от нея на 4-5-то място в подреждането се оказаха бадминтонистът Алекс Попов и самбистът Горан Козарев. Следват Радост Гогова – “Тонус спорт” – карате-до, Михаела Златанова – “Г. Бенковски” – бадминтон, Вяра Спасова – “Диляна” – художествена гимнастика, Атанас Лазаров – “Печенеги” – колоездене и Христо Йорданов – бокс. Преди официалната церемония награди и грамоти от кмета Тодор Попов получиха 15 малки спортисти от общината – Асен Присадов, Алекс Костадинов, Адриан Симеонов, Борислав Златанов, Василена Петкова, Виктория Александрова, Георги Теодосиев, Георги Лулчев, Димана Стефанова, Дилян Келчев, Дора Стоянова, Михаела Стефанова, Теодора Георгиева, Томас Григоров и Цветийоана Пейчева.\r\nАлбена ЖИЛЕКОВА", "date": "2017.12.14", "title": "Пазарджик: Петобоецът Йордан Гюров е Спортист на 2017 година"}
{"url": "http://www.focus-news.net/news/2017/12/14/2467317/parlamentat-shte-izbira-predsedatelya-na-antikoruptsionniya-organ.html", "text": "Органът за противодействие на корупцията ще бъде Комисията за противодействие на корупцията и за отнемане на незаконно придобитото имущество. Това гласят приетите на второ четене текстове от Антикорупционния закон, предаде репортер на Агенция „Фокус“. Текстовете бяха приети с 81 гласа „за“, 38 „против“ и 14 „въздържал се“. Комисията ще се състои от председател, зам.-председател и трима членове. Председателят на комисията ще се избира от Народното събрание по предложение на депутатите. Зам.-председателят и членовете също ще се избират от парламента, по предложение на председателя. Мандатът на комисията е 6 години.\r\nСпоред закона корупция е налице, когато в резултат на заеманата висша публична длъжност лицето злоупотребява с власт, нарушава или не изпълнява служебни задължения с цел пряко или косвено извличане на неследваща се материална или нематериална облага за себе си или за други лица.\r\nПротиводействието на корупцията ще се осъществява чрез деклариране на имуществото и интересите на лицата на висша публична длъжност, и свързаните с тях лица; публичен достъп до декларациите, проверка на имущественото състояние.\r\nЗаконът спазва принципите на защита на информацията и източниците й, и на лицата, подали сигнал за нарушение.\r\nПроизводството по отнемане на незаконно придобито имущество ще се провежда независимо от наказателното производство срещу проверяваното лице и свързаните с него лица.\r\nБиляна ИВАНОВА", "date": "2017.12.14", "title": "Парламентът ще избира председателя на антикорупционния орган"}
{"url": "http://www.focus-news.net/news/2017/12/14/2467318/burgas-narodniyat-predstavitel-ot-gerb-ivelina-vasileva-organizira-priemna-za-grazhdani-v-grada.html", "text": "Народният представител от ГЕРБ-Бургас Ивелина Василева ще има приемен ден на 18 декември (понеделник) от 11.30 часа в Бургас, съобщиха от пресцентъра на ПП ГЕРБ. Адресът на офиса на партията е ул. \"Конт Андрованти\" 5. Записвания се правят на място или на телефон: 056 81 90 40.\r\nИвелина Василева е председател на парламентарната Комисия по околна среда и водите и зам.-председател на Комисията по европейските въпроси и контрол на европейските фондове.", "date": "2017.12.14", "title": "Бургас: Народният представител от ГЕРБ Ивелина Василева организира приемна за граждани в града"}
{"url": "http://www.focus-news.net/news/2017/12/14/2467319/predsedatelyat-na-antikoruptsionniya-organ-shte-poluchava-90-ot-zaplatata-na-tozi-na-narodnoto-sabranie.html", "text": "Председателят на антикорупционния орган ще получава 90% от заплатата на този на Народното събрание. Това решиха депутатите с приемането на второ четене на текстове от Антикорупционния закон, предаде репортер на Агенция „Фокус“. Заместник-председателят на антикорупционния орган пък ще получава основно месечно възнаграждение в размер 90% от това на председателя му. Останалите членове на Комисията ще получават основно месечно възнаграждение в размер 80% от възнаграждението на председателя.\r\nЛюба АЛЕКСИЕВА", "date": "2017.12.14", "title": "Председателят на антикорупционния орган ще получава 90% от заплатата на този на Народното събрание"}
{"url": "http://www.focus-news.net/news/2017/12/14/2467320/blagoevgrad-detsata-ot-tsentara-za-lichnostno-i-tvorchesko-razvitie-predstavyat-koleden-kontsert.html", "text": "Възпитаниците от Център за личностно и творческо развитие на децата на Благоевград ще представят празничен концерт пред жители и гости на града. Това каза за Радио „Фокус“-Пирин Цветанка Гаврилова, директор на Центъра. Концертът ще се проведе тази вечер в зала „Яворов“ от 18:00 часа. \r\n„Тази година е под мотото „Вярвай в чудеса“. В навечерието на един от най-светлите християнски празници децата от ЦЛТРДБ ще представят изцяло нова програма, придружена с много топли емоции и изненади. В концертът ще вземат участие всички състави към Центъра, които са подготвили много изненади за всички гости“, каза Гаврилова. По думите й всеки присъстващ ще получи малък коледен подарък, изработен от децата на Благоевград. „Коледният концерт е част от програмата на Коледен фестивал, организиран от Община Благоевград. Фестивалът продължава до месец януари 2018 година“, каза Гаврилова. \r\nТя допълни, че през декември месец жители и гости на Благоевград ще имат възможност да посетят Традиционна обща коледна изложба, концерт на емблематичния ансамбъл „Пирин“, съвместно с ансамбъл „Тракия“, „Часът на приказния разказвач“ и още много други коледни инициативи.\r\nЛора КАЛЧЕВА", "date": "2017.12.14", "title": "Благоевград: Децата от Центъра за личностно и творческо развитие представят коледен концерт"}
{"url": "http://www.focus-news.net/news/2017/12/14/2467321/evrokomisaryat-po-sigurnostta-dzhulian-king-pod-rakovodstvoto-na-balgarskoto-predsedatelstvo-na-saveta-na-es-shte-zasilim-satrudnichestvoto-v-oblastta-na-sigurnostta.html", "text": "Министърът на вътрешните работи Валентин Радев проведе днес работна среща с Джулиан Кинг - комисар, отговарящ за Съюза на сигурност. Двамата обсъдиха въпроси в сферата на отговорност на европейския комисар. Това съобщиха от пресцентъра на МВР. „Запознах комисар Кинг с нашите идеи по началото на председателството на Съвета на ЕС и с темите, които ще бъдат придвижвани по време на идните шест месеца. Направихме преглед на работата досега в България по темите за сигурността, включително и в контекста на усилията ни да систематизираме информацията за опазване и на останалите външни граници на ЕС, за да бъдем по-адекватни като председателстваща страна“. Това съобщи на брифинг след разговорите българският вътрешен министър. Той отново очерта четирите основни приоритета в частта „Вътрешни работи“, три от които са пряко свързани с работата на комисар Кинг и с работата на Съвета „Правосъдие и вътрешни работи“, който министрите Радев и Цачева ще председателстват заедно през първата половина на 2018 г.: По-голяма сигурност за гражданите на ЕС; По-добро управление на миграционните процеси; По-сигурни граници; Интеграция на шестте страни от Западните Балкани към ЕС след изпълняване на съответните критерии. В този смисъл двамата споделят виждането, че между държави от ЕС не може да има страни без перспектива за членство в близко бъдеще, тъй като това пряко касае сигурността на ЕС. \r\nПо време на срещата бе акцентирано върху двете теми, които България ще постави на първия неформален Съвет „Правосъдие и вътрешни работи“. Дискутирани бяха и въпроси, свързани с противодействието на тероризма, незаконното преминаване на границите, включително и от хора, за които има данни, че са свързани с терористични организации, както и борбата срещу киберзаплахите и киберпрестъпността. \r\nКомисар Кинг изрази задоволство от напредъка на България в подготовката за председателството на Съвета на ЕС. „Важно е да засилим нашето сътрудничество и по-конкретно в областта на противодействието на тероризма, престъпността и заплахите в киберпространството и очаквам това да стане по време на българското председателството. Живеем във времена на предизвикателства, необходимо е да работим заедно, за да отговорим на безпокойствата на европейските граждани“, заяви комисарят, отговарящ за Съюза на сигурност. По думите му очертава се натоварен дневен ред за Българското председателство, под ръководството на което ще бъдат положени допълнителни усилия за ограничаване на пространството, с което разполагат терористите в техните намерения да ни навредят: възпрепятстване на опитите им да се сдобият с оръжия и със средства, с които да финансират атаките си; справяне с радикализацията и най-вече посредством онлайн съдържание. В този смисъл ще е ключово тясното сътрудничество с големите интернет компании, така че те да са в състояние да засичат и свалят материали, които представляват пропаганда. Ще бъде засилен обменът на информация и усъвършенстване базите данни и тяхната оперативна съвместимост. Засилване на взаимодействието между службите за сигурност и правоприлагащите органи, както и подобряване сътрудничеството с държавите от Западните Балкани също са сред въпросите, по които ще бъдат положени допълнителни усилия, коментира комисар Кинг. Той благодари на министър Радев за готовността за съвместна работа.", "date": "2017.12.14", "title": "Еврокомисарят по сигурността Джулиан Кинг: Под ръководството на Българското председателство на Съвета на ЕС ще засилим сътрудничеството в областта на сигурността"}
{"url": "http://www.focus-news.net/news/2017/12/14/2467322/vidin-initsiativen-komitet-ot-predpriemachi-predstavi-proekt-za-razvitieto-na-grada-kato-turisticheski-tsentar.html", "text": "Инициативен комитет от предприемачи  представи на пресконференция проект за развитието на Видин като туристически център, предаде репортер на Радио „Фокус“ – Видин. Председателят на Инициативния комитет Николай Цветков, заяви, че проектът „Перлата на Видин“ включва изграждането на хотелски комплекс, яхтено пристанище, гребен канал и спортни съоръжения. „Всичко това ще бъде разположено сред естествена природна среда в близост до река Дунав. За реализирането на проекта ще се търсят средства от европейски, азиатски и арабски инвеститори“, каза Николай Цветков. Той допълни, че в Инициативния комитет на проекта са включени още 7 видински предприемачи и до средата на месец януари трябва да представят цялостна концепция по проекта.\r\nАнна ЛОЗАНОВА", "date": "2017.12.14", "title": "Видин: Инициативен комитет от предприемачи представи проект за развитието на града като туристически център"}
{"url": "http://www.focus-news.net/news/2017/12/14/2467323/blagoevgrad-nap-obshtina-bansko-i-odmvr-shte-provedat-informatsionna-sreshta-s-turisticheskiya-bransh-vav-vrazka-s-predstoyashtiya-zimen-sezon-20172018.html", "text": "Националната агенция за приходите (НАП), Община Банско и Областна дирекция на МВР-Благоевград, ще проведат информационна среща с туристическия бранш във връзка с предстоящия зимен сезон 2017/2018. Това съобщиха от пресцентъра на Община Банско. Срещата ще се проведе на 15 декември 2017 г., петък, от 11.00 ч. в Посетителския информационен център – гр. Банско. По време на дискусията ще се представят  целите на Агенцията за предстоящата „Зимна кампания 2018”, свързани с осъществяване на контрол върху спазване на данъчното и осигурителното законодателство от страна на всички бизнес оператори и защита на интересите на задължените лица, които спазват коректно изискванията на нормативната база.", "date": "2017.12.14", "title": "Благоевград: НАП, Община Банско и ОДМВР ще проведат информационна среща с туристическия бранш във връзка с предстоящия зимен сезон 2017/2018"}
{"url": "http://www.focus-news.net/news/2017/12/14/2467324/politico-edin-ot-liderite-na-bunta-sreshtu-tereza-mey-v-sobstvenata-y-partiya-zayavi-che-v-sryada-ne-se-e-sluchilo-nishto-koeto-da-zastrashava-brekzit.html", "text": "Неколцина народни представители, от управляващата във Великобритания Консервативна партия, гласуваха заедно с опозицията в сряда, за приемането на закон, предоставящ правото на британския парламент да внася предложения за поправки върху финалното споразумение с ЕС за Брекзит и ако пожелае, да го отхвърли. Един от водачите на бунта срещу министър-председателя на Великобритания Тереза Мей, обясни, че в британския парламент не се е случило нищо, което да застрашава Брекзит, пише изданието Politico.\r\n„Нищо, от това, което се случи вчера, не застрашава Брекзит“, подчерта Стивън Хамънд пред журналист от BBC и добави, че дори и позицията на министър-председателя не е застрашена по никакъв начин.\r\nХамънд, който беше отстранен от длъжността си на вицепресдедател на Консервативната партия, заяви, че, според неговото мнение, авторитетът на Тереза Мей е „пострадал много повече от някои събития, случили се миналия уикенд“, визирайки северноирландската „Демократична юнионистка партия“(ДЮП), наложила вето на сделката за Брекзит, заради спора за границата с Ирландия.\r\nБунтовникът сподели мнението си, че 11-те депутати на „Торите“, гласували срещу правителството, просто са защитавали суверенитета на британския парламент.“Те успяха да гарантират, че Камарата на представителите, подобно на всеки друг парламент, като Европейския парламент, например, в края на процеса, ще има правото да гласува за сделката, договорена от 27-те страни-членки на ЕС и премиера“, обясни Хамънд.\r\nПревод и редакция:", "date": "2017.12.14", "title": "Politico: Един от лидерите на бунта срещу Тереза Мей в собствената й партия заяви, че в сряда „не се е случило нищо, което да застрашава Брекзит“"}
{"url": "http://www.focus-news.net/news/2017/12/14/2467325/kmetat-na-sofiya-yordanka-fandakova-rolyata-na-zhenite-v-biznesa-obshtestveniya-zhivot-i-politikata-narastva-prez-poslednite-godinite.html", "text": "Ролята на жените в бизнеса, обществения живот и политиката нараства през последните годините. В ситуация, в която има демографска криза вие сте пример за всички младите жени, които искат да имат успешна професионална кариера и в същото време да отгледат своите деца. Това каза кметът на София Йорданка Фандъкова по време на среща с Дамския клуб, съобщиха от пресцентъра на Столична община. \"Столичната община продължава да инвестира в израждането на детски градини. Построихме над 90 нови сгради, а до края на годината предстои да отворят врати 3 детски градини\", каза още Фандъкова. \r\n\"Най-голямото предизвикателство за нас е опазването на чистотата на въздуха. Отговорните жени са тези, които могат да помогнат за намиране на по-широка обществена подкрепа за въвеждане на конкретни мерки, голяма част, от които са непопулярни. Основните замърсители са автомобилният трафик и битовото отопление\", посочи столичният кмет и припомни, че още през 2011 година Общината е разработила  програма за подобряване чистотата на въздуха. \"Голяма част от предвидените мерки, свързани с обновяване на градския транспорт и подобряване на състоянието на градската инфраструктура се изпълняват. Изградихме първите „зелени“ детски градини, подменихме горивните инсталации на обществените сгради, продължихме разширението на столичното метро\", посочи още столичният кмет. \"С изграждането на третата линия на метрото ще спестяваме 90 хиляди тона вредни емисии. Сега е време да повярваме, че от поведението на всеки един от нас зависи  какъв въздух дишаме и искаме да проведем различни информационни компании, с които да насочим общественото внимание към този проблем\", посочи още Фанъдкова. \"Възложихме на БАН да изработи Система за ранно предизвестяване за замърсяване на въздуха с фини прахови частици  и от днес данните ще се публикуват на сайта на Столичната община. Поискахме завишен контрол над автомобилите и закупуваме газ-анализатори, които ще предоставим на „Пътна полиция“ към СДВР. Водим разговори с Министерството на околната среда и водите за разработване на стандарт за  качеството на горивата и с Министерството на социалните дейности за предоставяне на ваучери за отопление с екологични горива. Имаме разработен проект за осигуряване на печки с екопелети\", обясни Фандъкова. \r\nПо време на срещата си с членовете на Дамския клуб кметът представи и плановете на Общината за ремонт и реконструкция на паркове и градини, инвестициите в училищата, детските градини  и социална инфраструктура.", "date": "2017.12.14", "title": "Кметът на София Йорданка Фандъкова: Ролята на жените в бизнеса, обществения живот и политиката нараства през последните годините"}
{"url": "http://www.focus-news.net/news/2017/12/14/2467326/pleven-23-360-kasa-kontrabandni-tsigari-sa-izzeti-ot-tri-kashti-v-selo-balgarene-sobstvenost-na-62-godishna-zhena.html", "text": "Голямо количество марихуана и цигари без бандерол са иззети в резултат на предприета полицейска операция вчера за времето от 10.00 часа до 15.00 часа. В инспекцията са участвали и служители на Митница – Свищов. Това съобщиха от пресцентъра на МВР. От три къщи в село Българене, собственост на 62-годишна жена, са намерени общо 23 360 къса контрабандни тютюневи изделия. Иззети са и 24 литра алкохол, разпределени в пластмасови туби, за когото собственичката не е представила документ за платен акциз, удостоверяващ произхода й. На един от адресите били окачени за сушене и близо 2 кг съцветия марихуана. Жената е била задържана в рамките на 24 часа. По случая е уведомен дежурен районен прокурор при РП – Левски. Вещите, обект на престъпление, са иззети и се намират на съхранение в РУ - Левски. Работа по случая продължава разследващ полицай.", "date": "2017.12.14", "title": "Плевен: 23 360 къса контрабандни цигари са иззети от три къщи в село Българене, собственост на 62-годишна жена"}
{"url": "http://www.focus-news.net/news/2017/12/14/2467327/zam-ministar-krasimir-tsipov-neobhodimi-sa-obshti-usiliya-za-osiguryavane-na-legalni-patishta-za-migratsiya.html", "text": "Съвместната среща на двете работни групи е доказателство за добра воля и разбиране, че съвременните предизвикателства в областта на миграцията изискват координирани усилия, както и високо ниво на сътрудничество, каза в приветствените си думи към форума заместник-министърът на вътрешните работи Красимир Ципов, съобщиха от пресцентъра на МВР. В рамките на два дни участниците ще дискутират одобрените приоритети на сътрудничество в рамките на Будапещенския процес, както и посочените като годишен тематичен фокус през тази и следващата година въпроси, свързани с връщане, реадмисия и реинтеграция на мигранти. \"За нас това са ключови теми, които тестват и определят нивото на транзит и дестинация в регионален план\", отбеляза заместник-министърът на вътрешните работи. По думите му тези въпроси не бива да остават затворени, а да се поставят в глобалния контекст на разработване на пакта на ООН за сигурна и законна миграция. Красимир Ципов добави, че очакванията са Будапещенският процес да намери работещи решения, обединяващи интересите на страните на произход, транзит и дестинация, при зачитане на правата и достойнство на мигрантите. „Необходими са общи усиля за преодоляване на предизвикателствата в областта на връщането и реадмисията, които от своя страна да способстват за по-добре управлявана и контролирана миграция. Тези области биха дали възможност да се изследват и други сфери на миграцията, като ефективно гранично управление, добре функциониращи системи за убежище и закрила, осигуряване на легални пътища за миграция и не на последно място - спасяването на човешки живот и борба с  контрабантадата и трафика на мигранти\", заключи зам.-министър  Ципов. Той  изрази надежда, че форумът ще е още една платформа за обмен на знания и опит, представяне на добри практики и открит диалог по отношение на различните предизвикателства в процеса. Той припомни, че миграционната тема, както и  сътрудничеството в областта на връщането е един от водещите приоритети,заложени по време на председателство на България на Съвета на ЕС, което страната ни ще поеме след  броени дни.", "date": "2017.12.14", "title": "Зам.-министър Красимир Ципов: Необходими са общи усилия за осигуряване на легални пътища за миграция"}
{"url": "http://www.focus-news.net/news/2017/12/14/2467328/ria-novosti-anarhisti-napadnaha-posolstvoto-na-sauditska-arabiya-v-atina.html", "text": "Анархисти от групировката „Рубикон“ нападнаха рано сутринта в четвъртък посолството на Саудитска Арабия в Гърция, в знак на протест срещу бомбардировките над Йемен и природа на кралския режим в Рияд. Анархистите разгромиха будката на охраната и хвърляха по посолството всякакви предмети, които им попадаха под ръка, предава РИА Новости.\r\nЦялото нападение е заснето на клипче, качено на интернет страницата на гръцките анархистки организации.\r\nСъдейки по това, което се вижда от видеозаписа, в нападението са участвали не по-малко от шест души, пристигнали на мястото на мотоциклети.\r\nВ заявлението на „Рубикон“ се казва, че групировката протестира срещу феодалните закони в Саудитска Арабия, установени от кралското семейство, което, според анархистите, се опитва да ги наложи на другите страни в близкоизточния регион, а след това и по целия свят.\r\nВ заявлението се казва още, че действията на терористите от т.нар. „Ислямска държава“, са практика в Саудитска Арабия от десетилетия и тя не се срамува да ги прави пред очите на целия „цивилизован свят“ – по стадионите се секат глави и ръце, унижават се жените, унижават се хомосексуалистите. Робството в тази страна е отменено през 1962 година само на хартия и икономическите мигранти са принудени да живеят в условия на реално робство, твърдят от анархистката групировка.\r\nПревод и редакция:", "date": "2017.12.14", "title": "РИА Новости: Анархисти нападнаха посолството на Саудитска Арабия в Атина"}
{"url": "http://www.focus-news.net/news/2017/12/14/2467329/petar-paunov-kmet-na-batak-sadebnoto-proizvodstvo-sreshtu-men-e-neobyasnimo-tay-kato-nyama-narushenie-na-zakona-ot-strana-na-obshtinata-pri-prodazhbata-na-teren-kray-yaz-batak.html", "text": "Съдебното производство срещу мен е необяснимо, тъй като няма нарушение на закона от страна на Община Батак при продажбата на терен край яз. „Батак“, каза в кулоарите на съда кметът на Батак Петър Паунов, който е привлечен като обвиняем за нарушение при изпълнение на служебните си задължения, предаде репортер на Радио „Фокус“ – Пазарджик. По думите му, когато Община Батак решава да продаде земя под сграда, тя взема скица от кадастъра, от която да стане ясно чий е теренът. „На скицата изрично бе отбелязано, че теренът е общинска частна собственост на Община Батак. След което ние започнахме процедура за получаване на акт за собственост. Внесохме необходимите документи в Агенцията по вписванията, която го вписа и след това го предложихме за одобрение на сесия на Общинския съвет (ОбС), който да реши дали да се продаде или не въпросният терен. Ние сме спазили цялата процедура“, уточни Паунов. Той каза също, че ОбС в Батак е този, който е взел решение за продажба на въпросния терен. След като решението е било върнато от Областния управител на Пазарджишка област и от Министерството на земеделието, храните и горите, Общината е развалила сделката и е върнала парите на купувача, в лицето на Маргарита Теодосиева, преди две седмици. Веднага са били уведомени областният управител и Министерството на земеделието. Така е върнато старото положение относно статута на въпросния парцел.\r\nАлбена ЖИЛЕКОВА", "date": "2017.12.14", "title": "Петър Паунов, кмет на Батак: Съдебното производство срещу мен е необяснимо, тъй като няма нарушение на закона от страна на Общината при продажбата на терен край яз. „Батак“"}
{"url": "http://www.focus-news.net/news/2017/12/14/2467330/misiya-na-osse-predstavi-vav-vas-svoy-doklad-za-predsrochnite-parlamentarni-izbori-2017.html", "text": "Има много позитивни констатации в последния доклад на ОССЕ за проведените през месец март в България предсрочни парламентарни избори 2017. Това каза на работна среща със съдии във Върховния административен съд, Стивън Мартин, който е старши съветник по нови технологии за гласуване към Организацията за сигурност и сътрудничество в Европа (ОССЕ), съобщиха от Върховния административен съд.\r\nВ доклада има формулирани 40 позиции по проведените през 2017-та избори. В няколко от бележките са коментирани възможностите в най-кратък срок да бъдат разглеждани всички жалби, отправени до Централната избирателна комисия. Конкретните случаи от доклада бяха коментирани незабавно от председателя на Четвърто отделение съдия Мариника Чернева и от председателя на ВАС съдия Георги Чолаков. \r\nВ срещата участваха върховните административни съдии, които са били докладчици по конкретните казуси. Магистратите веднага отвориха в деловодната система на съда, досиетата на т.н. изборни дела и конкретно увериха представителите на ОССЕ, че всички постъпили дела са били разгледани в законовия срок по Изборния кодекс.\r\nНяма дело, което да не е приключено в законовия тридневен срок увериха съдиите, като напомниха че в това време влиза получаването на документацията от Централната избирателна комисия, образуването, насрочването, разглеждането и излизането с решение до края на деня.", "date": "2017.12.14", "title": "Мисия на ОССЕ представи във ВАС свой доклад за предсрочните парламентарни избори 2017"}
{"url": "http://www.focus-news.net/news/2017/12/14/2467331/vladimir-putin-siriya-ne-mozhe-da-se-spravi-sama-s-bezhanskiya-problem.html", "text": "Русия е готова да вземе участие в решаването на проблемите на сирийските бежанци, в рамките на международни усилия. Това заяви руският президент Владимир Путин в четвъртък , по време на голямата си ежегодна пресконференция, предава ТАСС.\r\n„Няма спор, че този проблем (за бежанците) трябва бъде разрешен. Сирия не може да се справи сама, както и Русия не би могла да го направи самостоятелно. Ние сме готови да вземем участие в това, но само като част от общи международни усилия“, отбеляза руският държавен глава.\r\nПревод и редакция:", "date": "2017.12.14", "title": "Владимир Путин: Сирия не може да се справи сама с бежанския проблем"}
{"url": "http://www.focus-news.net/news/2017/12/14/2467332/narodniyat-predstavitel-ot-gerb-desislava-kostadinova-posreshtna-v-narodnoto-sabranie-uchenitsi-ot-peshtera.html", "text": "Деца от НУ „Михаил Куманов“ в Пещера гостуваха на народния представител от ГЕРБ-Пазарджик Десислава Костадинова в парламента, съобщиха от пресцентъра на ГЕРБ-Пазарджик. Малчуганите имаха възможност да проследят парламентарното заседание от балкона, лично заместник-председателят на Народното събрание Емил Христов ги поздрави от трибуната. Възпитаниците на учебното заведение направиха и опознавателна обиколка на Парламента. \r\n„Децата бяха впечатлени, поинтересуваха се за това как се организират нашите заседания, кой решава какви законопроекти да се разглеждат. Разбрах, че това са деца, които са се отличили в учебния процес и това посещение днес е един вид бонус за тяхното старание в училище. Доволна съм, че имах възможност да посрещна и техните придружители от учебното заведение. Трябва да поощряваме подобни визити, защото те позволяват на учениците по-добре да разберат работата на Народното събрание. Днес те научиха историята на държавния орган, който упражнява законодателната власт в Република България. Сигурна съм, че тези деца вече много по-внимателно ще следят репортажите за нашата дейност и ще се интересуват повече за това, което се случва в държавата“, посочи след края на посещението Десислава Костадинова. \r\nВ Народното събрание децата бяха придружени от класния си ръководител Кристина Чонева, директора на учебното заведение Виолета Паева, секретаря Гинка Търпова и медицинската сестра Мария Каракънева.", "date": "2017.12.14", "title": "Народният представител от ГЕРБ Десислава Костадинова посрещна в Народното събрание ученици от Пещера"}
{"url": "http://www.focus-news.net/news/2017/12/14/2467333/stara-zagora-delegatsiya-ot-dobrovoltsi-i-pozharnikari-ot-kazanlak-sa-vzeli-uchastie-v-seminar-v-germaniya-po-pokana-na-germanskite-si-kolegi.html", "text": "Делегация от доброволци на Доброволно формирование „Аварийно-спасителна група –Казанлък“ и представители на „Пожарна безопасност и защита на населението“ взеха участие в семинар в Германия, каза пред журналисти Сребра Касева, началник – кабинет на кмета. Това предаде кореспондент на Радио „Фокус“. Касева поясни, че визитата е реализирана по покана на Пожарникарското училище в град Касел, провинция Хасен и на доброволни противопожарни служби в градовете Мелзюнген и Шварценберг. Посещението, което бе в отговор на гостуването в Казанлък на пожарникари-доброволци от Германия на 31 май 2017 година, бе осигурено от Община Казанлък. Тя е една от първите в България, създала доброволческо пожарникарско формирование.\r\nНа пресконференция в Община Казанлък Касева представи участниците в делегацията. Те споделиха своите впечатления от пребиваването си в Германия. Слави Иванов, ръководител на доброволното формирование, поясни, че пожарникарите доброволци са силно развита мрежа в Германия, като всяко населено място има оборудвана с техника и сграда доброволческа служба, а доброволните пожарникари се отзовават на сигнал до 10 минути. Има и щатни професионални пожарникари, но безопасността на населението се осигурява предимно от доброволците. „Да си доброволец пожарникар в немския начин на мислене е чест и се възпитава още от най-ранна детска възраст“, каза главен инспектор Злати Дрянов, началник - сектор „Превантивна и контролна дейност“ на Областната противопожарна дирекция в Стара Загора, който бе и ръководител на делегацията от Казанлък. По реализирането на такива и още идеи ще започнат работа още в началото на 2018 година доброволците и пожарникарите в Казанлък и област Стара Загора. Част от тези идеи са и популяризиране на доброволческите формирования сред населението и по - специално сред децата, обучение на навършилите 16-годишна възраст в подготовка за включване в доброволните отряди, изграждане на отношение сред учениците и подрастващите към защитата на родното място и пожарникарската професия – чрез обучение, спорт и участие.\r\n„Казанлъшкото доброволческо формирование е един от пионерите в България“, каза Анчо Шишков, началник на Пожарната в Казанлък. В момента то наброява 30 доброволци, които работят в частния и обществен сектор, а професионалните пожарникари в службата в Казанлък са 50 на брой. \r\nВ област Стара Загора са създадени доброволчески отряди във всички общини, като от края на месец ноември е в сила и създадената нормативна уредба с постановление на Министерски съвет за образуването на доброволчески отряди и на територията на частни предприятия и фирми.\r\nСлавяна ГАЙДАРОВА", "date": "2017.12.14", "title": "Стара Загора: Делегация от доброволци и пожарникари от Казанлък са взели участие в семинар в Германия по покана на германските си колеги"}
{"url": "http://www.focus-news.net/news/2017/12/14/2467334/kmetat-na-sliven-stefan-radev-18-miliona-leva-za-remont-na-bulevard-hadzhi-dimitar-otpusna-ministerski-savet.html", "text": "1,8 милиона лева за ремонт на булевард „Хаджи Димитър“ в Сливен отпусна Министерски съвет. Това съобщи пред Радио „Фокус“ – Сливен кметът Стефан Радев. Средствата се очаква да бъдат преведени до края на годината. Проектът за реконструкция на булеварда ще бъде осъвременен, ще бъде обявена и поръчка за избор на изпълнител. Покритието на улицата бе разрушено по време на изпълнението на първия етап на проекта за водния цикъл на града.\r\nПрез 2009 г. е изготвен проект за ремонт на бул. „Хаджи Димитър“ за близо 2,2 милиона лева. Новият проект вероятно ще е на  по-ниска стойност.", "date": "2017.12.14", "title": "Кметът на Сливен Стефан Радев: 1,8 милиона лева за ремонт на булевард „Хаджи Димитър“ отпусна Министерски съвет"}
{"url": "http://www.focus-news.net/news/2017/12/14/2467335/glavniyat-prokuror-predlaga-izyavleniyata-na-boyko-rashkov-za-tezhki-narusheniya-pri-prilaganeto-i-izpolzvaneto-na-srs-da-badat-obsadeni-na-narochno-zasedanie-na-resornata-komisiya.html", "text": "На 14 декември 2017 г. главният прокурор Сотир Цацаров изпрати писмо до Димитър Лазаров, председател на Комисията за контрол над службите за сигурност, прилагането и използването на специални разузнавателни средства и достъпа до данните по Закона за електронните съобщения и до Цветан Цветанов, председател на Комисията по вътрешна сигурност и обществен ред. Това съобщиха от пресцентъра на Прокуратурата на Р България.\r\nПо повод изявления на Бойко Рашков, председател на НБКСРС, за тежки нарушения при прилагането и използването на СРС, допуснати от органите на прокуратурата и ДАНС, главният прокурор предлага на народните представители тези твърдения да бъдат обсъдени на нарочно заседание на ресорната комисия или на съвместно заседание на двете комисии. Главният прокурор предлага на заседанието да бъде поканен целият състав на НБКСРС (не само председателя, тъй като Бюрото е колективен орган), както и председателите на ДАНС и ДАТО. \r\nСотир Цацаров отправя предложение към народните представители заседанието да е открито за медиите.", "date": "2017.12.14", "title": "Главният прокурор предлага изявленията на Бойко Рашков за тежки нарушения при прилагането и използването на СРС да бъдат обсъдени на нарочно заседание на ресорната комисия"}
{"url": "http://www.focus-news.net/news/2017/12/14/2467336/pernik-moderna-softuerna-italianska-programa-za-upravlenie-na-otpadatsi-beshe-predstavena-v-obshtinata.html", "text": "Модерна софтуерна италианска програма за управление на отпадъци беше представена в Община Перник. С новите технологии се запозна кметът Вяра Церовска, нейният заместник Владислав Караилиев, експерти и представите на почистващи фирми. Това съобщиха от пресцентъра на Общината.\r\nВръзката за партньорство с италианската фирма става по време на изложението в град Римини, Италия, в което участват и представители на общинската администрация. По време на презентацията присъства и директорът на Столичния инспекторат Веска Георгиева, която сподели добри практики в работата и контрола на отпадъците. \r\n„Надявам се скоро в Перник да имаме по-добри възможности, за да поддържаме града чист, подреден - така, както трябва. Разбира се, че има твърде много, което предстои да направим, дано сме в правилната насока и усилията ни да доведат до реално по-добро подреждане и управление на нашия град, сподели кметът Вяра Церовска и изрази надежда тази среща да бъде полезна за всички представителите на Община Перник и фирми. \r\nЗа функциите на системата и контролът на събирането на отпадъците и бяха подробно описани от Андреа Паскуале, който е мениджър на италианската фирма производител „Инова Амвиенте“.\r\nС прилагането на новата софтуерната система всяко домакинство ще плаща такса спрямо отпадъка, който отделя на принципа „Плащам толкова, колкото цапам“.\r\nНовата система е въведена в много общини в Южна Италия, в момента се водят още разговори в София и Бургас.", "date": "2017.12.14", "title": "Перник: Модерна софтуерна италианска програма за управление на отпадъци беше представена в Общината"}
{"url": "http://www.focus-news.net/news/2017/12/14/2467337/afp-ungariya-e-vav-vaztorg-ot-reshenieto-na-donald-tusk-da-othvarli-kvotniya-printsip-pri-razpredelenieto-na-bezhantsite.html", "text": "Правителството на Унгария, яростен противник на масовата имиграция, не скри възторга си от решението на председателя на Еврепейския съвет Доналд Туск да отхвърли квотния принцип при разпределянето на бежанците, пристигнали в Европейския съюз, предава AFP.\r\nТуск определи системата за преразпределение на мигрантите – приета по врема на пика на бежанската криза през 2015 година – като „неефективна“ и „изключително спорна“, в писмо, изпратено до европейските лидери в навечерието на двудневната среща на върха в Брюксел, започнала в четвъртък.\r\nСпоред неговото мнение, усилията на ЕС трябва да се насочат към засилването на граничния контрол. Това изявление предизвика лавина от критики от много европейски лидери, включително председателят на Европейската комисия Жан-Клод Юнкер, но бе прието с възторг в Будапеща.\r\n„Сериозен европейски лидер... най-после каза истината, която вече не е тайна за никой“, заяви външният министър на Унгария Петер Сиярто, чрез съобщение.\r\n„Квотният принцип за разпределение на бежанците е неефективен и спорен, а освен това служи като стимул за наплива на нелегални мигранти. Това е опасно“, добави той.\r\nСпоред унгарския дипломат, системата, „противоречи на здравия разум, европейските закони и сигурността на целия континент“.\r\nВ заключение той казва, че „нелегалната миграция трябва да бъде спирана, а не организирана“.\r\nПревод и редакция:", "date": "2017.12.14", "title": "AFP: Унгария е във възторг от решението на Доналд Туск да отхвърли квотния принцип при разпределението на бежанците"}
{"url": "http://www.focus-news.net/news/2017/12/14/2467338/blagoevgrad-chasat-na-prikazniya-razkazvach-prodalzhava-s-postanovka-na-obshtinski-kuklen-teatar.html", "text": "Актьорите от Общински Куклен театър-Благоевград разказват приказката „Балът на Пепеляшка“ в четвъртата вечер на „Часът на приказния разказвач“, съобщиха от пресцентъра на Община Благоевград. Актьорите ще влязат в детския кът, за да забавляват малки и вече пораснали деца, техните родители, баби, дядовци.\r\nИ тази вечер в 18:00 часа, във фоайето на Община Благоевград, непосредствено преди старта на историята, отново ще бъдат приготвени топли напитки и бисквитки за гостите на „Часът на приказния разказвач“. \r\nНай-интересната инициатива, за децата на Благоевград, от програмата на „Коледен фестивал 2017“ приключва утре (15 декември). \r\n„Часът на приказния разказвач“ е инициатива, която се превърна в традиционна и се приема с голям интерес от малки и големи.", "date": "2017.12.14", "title": "Благоевград: „Часът на приказния разказвач“ продължава с постановка на Общински Куклен театър"}
{"url": "http://www.focus-news.net/news/2017/12/14/2467339/tass-ispanskite-vlasti-zadarzhaha-direktor-na-poshtenska-kompaniya-vav-vrazka-s-provedeniya-referendum-za-nezavisimost-na-kataluniya.html", "text": "Гражданската гвардия на Испания задържа в четвъртък Пабло Равентоса, генералният директор на компания Unipost, осъществяваща дейност в сферата на пощенските услуги. Полицейската акция е проведена във връзка с разследването около организацията на референдума за независимост на Каталуния, проведен през октомври т.г., предава ТАСС, като се позовава на информация от каталунското издание El Mundo.\r\nСпоред материала на каталунския вестник, от няколко дни, органите на реда провеждат обиски в офисите на много предприятия в каталунския град Хоспиталитат-де-Льобергат. Гвардейците търсят документи, свързани с разходите на регионалното правителство за организирането на референдума, обявен за незаконен и недействителен от Конституционния съд на Испания. В случая на Равентоса, властите търсят данни за извършени плащания, за разпращането на писмата със списъците на избирателите.\r\nПревод и редакция:", "date": "2017.12.14", "title": "ТАСС: Испанските власти задържаха директор на пощенска компания, във връзка с проведения референдум за независимост на Каталуния"}
{"url": "http://www.focus-news.net/news/2017/12/14/2467340/sastoya-se-sreshta-mezhdu-balgarskiya-patriarh-neofit-i-ministrite-nikolay-nankov-i-boil-banov.html", "text": "Среща на Светия Синод на БПЦ начело с Негово Светейшество Българския патриарх Неофит и министрите на регионалното развитие и благоустройството Николай Нанков и на културата Боил Банов се състоя днес в Синодната палата. Тя бе организирана във връзка със състоялата се на 6 декември среща на министър-председателя Бойко Борисов с Патриарх Неофит за реставрацията на патриаршеската катедрала „Св. Александър Невски”. Това съобщиха от пресцентъра на Светия Синод на БПЦ.\r\nДнес бяха обсъдени конкретни варианти за основната реконструкция и реставрация на храма и набелязани стъпките за тяхното осъществяване.\r\nМинистрите увериха синодалните архиереи, че ръководените от тях ведомства, както и цялото правителство начело с премиера Борисов, ще съдействат на всички етапи от осъществяването на това дело и готовност незабавно да се пристъпи към обследване на сградата и набелязване на необходимите дейности по реставрацията й.\r\nБе изразена благодарност от страна на патриарх Неофит и синодалните митрополити за доброто взаимодействие с държавата и съдействието от страна на министерствата при изграждането и поддържането на храмовете и манастирите на БПЦ-БП.\r\nВ хода на разговора беше повдигнат и въпросът за паспортизацията на храмовете и другите сгради на Българската православна църква, както и въпросът за неотложния ремонт на сградата на Богословския факултет в София и др.", "date": "2017.12.14", "title": "Състоя се среща между Българския патриарх Неофит и министрите Николай Нанков и Боил Банов"}
{"url": "http://www.focus-news.net/news/2017/12/14/2467341/dobrich-inovativna-praktika-na-obshtinata-za-sotsialno-partnyorstvo-poluchi-nagrada-ot-instituta-po-publichna-administratsiya.html", "text": "Практиката на Община Добрич за форум „Добрич в бъдеще време“ получи престижна номинация в конкурса на Института по публична администрация за добри практики от дейността на държавната администрация, съобщиха от пресцентъра на Общината. Инициативата е класирана на трето място в категорията „Социална икономика и социално предприемачество“. Наградата е връчена на кмета на Добрич Йордан Йорданов на официална церемония в София. „Добрич в бъдеще време“ е първият по рода си граждански форум в Добрич, който мобилизира гражданския потенциал и акумулира работещи идеи за развитието на града и региона и възможностите за тяхната реализация. Инициативата е част от  GlobalDobrich, чиято мисия е да активизира гражданското участие и да създаде глобална общност от хора, които живеят в Добрич или са свързани с него. Всички те, с техния опит, знания, възможности и посветеност са най-ценния капитал, с който градът и регионът разполагат.", "date": "2017.12.14", "title": "Добрич: Иновативна практика на Общината за социално партньорство получи награда от Института по публична администрация"}
{"url": "http://www.focus-news.net/news/2017/12/14/2467342/plovdiv-14-kompanii-byaha-otlicheni-kato-strategicheski-investitori-za-regiona-na-ofitsialna-tseremoniya.html", "text": "14 компании бяха отличени като стратегически инвеститори за регион Пловдив на официална церемония, предаде репортер на Радио „Фокус-Пловдив. Сред отличените има фирми, които присъстват на пазара над 10 години, в областта на хранително-вкусовата промишленост, текстилни предприятия и производители на вина и спиртни напитки, транспортни фирми, производители на роботи, както и съвсем нови бързо развиващи се фирми, работещи в IT-индустрията. Отчита се, че всички тези фирми са създали и продължават да създават хиляди работни места, като разкритите в Пловдив през годината работни места са повече, отколкото в цяла Северна България. \r\nСпоред кмета на Пловдив Иван Тотев икономическите успехи на града през последните  години се дължат на спокойната базова обстановка в страната и в Европа, както и на натрупания потенциал в сферата на образованието и преди всичко - на човешкия  потенциал. По думите му Пловдивският регион е най-гъсто населеният в България. Според Тотев силният инвеститорски интерес към Пловдив ще позволи на бизнеса да удвои пазарите си, да се развива и да увеличи броя на заетите лица. „Бумът на икономиката обаче се отразява на трафика и инфраструктурата, за които има още какво да се направи“, каза кметът на Пловдив.\r\nЦветана ТОНЧЕВА", "date": "2017.12.14", "title": "Пловдив: 14 компании бяха отличени като стратегически инвеститори за региона на официална церемония"}
{"url": "http://www.focus-news.net/news/2017/12/14/2467343/ivan-petrinski-gl-redaktor-na-v-k-balgarski-novini-v-atina-avtomobilniyat-trafik-v-atina-e-izklyuchitelno-natovaren-zaradi-obshtonatsionalnata-stachka-v-transportniya-sektor.html", "text": "Автомобилният трафик в Атина е изключително натоварен заради общонационалната стачка в транспортния сектор на страната. Това каза в интервю за Радио „Фокус“ Иван Петрински, главен редактор на вестник „Български новини“ в Атина, във връзка с протестите на големите гръцки профсъюзи. Той информира, че блокадите пречат за нормалното придвижване до работните места на хората, които не стачкуват, а болниците работят с намален персонал и приемат единствено спешни случаи. „Протестът е традиционен, откакто са започнали т.нар „меморандуми“ с кредиторите на Гърция и ограничението в сферата на финансите, на орязване на пенсии, заплати, уволнения, голямата безработица. Това са традиционните неща, срещу които стачкуват гърците. Разбира се, това не обхваща целия гръцки народ, говорим за стачка, организирана изцяло от леви профсъюзи“, обясни Иван Петрински. Той допълни, че това е 45-ата национална стачка в Гърция от 2010 година насам. По думите му гърците, като солидарни хора и независимо от своите политически убеждения, не биха организирали контрапротест срещу стачкуващите профсъюзи.", "date": "2017.12.14", "title": "Иван Петрински, гл. редактор на в-к „Български новини“ в Атина: Автомобилният трафик в Атина е изключително натоварен заради общонационалната стачка в транспортния сектор"}
{"url": "http://www.focus-news.net/news/2017/12/14/2467344/nepravitelstveni-organizatsii-podkrepyat-ministerstvo-na-pravosadieto-za-poetapnoto-preregistrirane-na-npo.html", "text": "Български център за нестопанско право, Форум Гражданско Участие и Национална мрежа за децата изразиха подкрепата си за готовността на Министерство на правосъдието да стартира в срок реформата по пререгистрацията на юридическите лица с нестопанска цел от съда в Агенция по вписванията. Организациите изпратиха официално писмо до министър Цецка Цачева, след като вчера бяха запознати с плана на МП за поетапното стартиране на регистрацията им в Агенцията по вписванията от зам.-министър Десислава Ахладова. Това съобщиха от пресцентъра на Министерството на правосъдието.\r\n„Ние като граждански организации участвахме активно в дискусиите и положихме много усилия, за да се случат посочените промени. Имайки предвид опита ни, бихме искали да подчертаем важността на тази реформа, която ръководената от Вас Агенция ще реализира от 01.01.2018г. с прехвърляне на регистрацията от съда в Агенция по вписванията. Правото на сдружаване е сред основните човешки права, защитено от редица международни документи, по които България е страна“, пише в писмото. \r\n„Бихме искали да обърнем внимание отново върху важността на осъществяване на процеса по прехвърляне на регистрацията възможно най-безпрепятствено и без излишна административна тежест за гражданите и гражданските организации. Изразяваме нашата готовност да разпространим информация относно реформата и процеса на пререгистрация сред гражданските организации - наши членове и партньори, така че те да са максимално информирани и запознати с предстоящите стъпки. Оставаме на разположение за конструктивно партньорство във връзка с горепосочената реформа“, се казва още в обръщението до министър Цачева.", "date": "2017.12.14", "title": "Неправителствени организации подкрепят Министерство на правосъдието за поетапното пререгистриране на НПО"}
{"url": "http://www.focus-news.net/news/2017/12/14/2467345/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ по Радио „Фокус“ – Пирин с Валентина Алексиева, главен библиотекар в читалище „Зора 1858“-Дупница ще разговаряме за един бележит дупничанин, който остава трайни следи в историята на България - Димитър Бисеров-Окулията, възрожденски просветен деец и книжовник.\r\nНа среща на представители на спортните клубове, медиите и председателя на Комисията по спорт към Общински съвет-Дупница Славчо Павлов, бяха определени номинациите за годишните награди в класацията „Спортист на Дупница“ за 2017 година. За първа година самите клубове участват в определянето на класацията, което досега се правеше само от журналистите и председателя на Комисията по спорт към Общинския съвет. Кои са имената на номинираните в класацията Спортист на Дупница ще научите в предаването.", "date": "2017.12.14", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2017/12/14/2467346/sofiya-dvizhenieto-po-sofiyskiya-okolovrasten-pat-ii-18-se-osashtestvyava-v-edna-lenta-pri-razklona-za-krivina-v-posoka-kazichene-poradi-ptp.html", "text": "Движението по Софийския околовръстен път II-18 се осъществява в една лента при разклона за Кривина в посока Казичене поради ПТП. Това съобщиха от пресцентъра на Агенция \"Пътна инфраструктура\". \"Пътна полиция\" регулира движението.", "date": "2017.12.14", "title": "София: Движението по Софийския околовръстен път II-18 се осъществява в една лента при разклона за Кривина в посока Казичене поради ПТП"}
{"url": "http://www.focus-news.net/news/2017/12/14/2467347/ivitsa-dachich-harvatiya-veche-ofitsialno-e-priznata-za-agresor-te-ne-mogat-da-ni-sadyat.html", "text": "Министърът на външните работи на Сърбия Ивица Дачич размаха последното решение на Международния наказателен трибунал за бивша Югославия, в което Хърватия бе определена за страна-агресор, в коментира си относно заведеното дело в тази страна, срещу петима бивши генерали от Югославската народна армия, по подозрения, че са обстрелвали използваната за хърватски парламент сграда  „Бански двори“, в Загреб, през 1991 година, предава англоезичната редакция на белградското радио В92.\r\n„Това се прави по вътрешни причини и с пропагандни цели, защото Хърватия не отива на добре. Тя бе определена като страна агресор. Това го решиха съдиите от Хагския трибунал, докато Сърбия никога не е споменавана като страна в подобно решение“, заяви той, в ефира на сръбската телевизия „Пинк“.\r\nДачич добави, че хърватите „са се вкарали в нещо, което вече искат да напуснат, но изпитват трудности“.\r\nСръбският дипломат припомни заявлението на бившия президент на Хърватия Франьо Туджман, в което изразява радостта си, че жена му не е сръбкиня. „Представете си какво ще стане, ако аз кажа, че съм щастлив, че жена ми не е албанка или хърватка. Точно, както той говореше, както строеше хърватското общество“, подчерта Дачич.\r\nТези коментари на Дачич, дойдоха, след като хърватската полиция проведе извънредна пресконференция в сряда, на която обяви, че след 26 години на „интензивни и сложни разследвания“, случаят с атаката над „Бански двори“, най-накрая е разрешен.\r\nПо време на бомбардировката, в сградата се намират Туджман, Щипе Мешич и Анте Маркович. \r\nХърватска повдигна обвинения срещу шестима висшестоящи генерали от Югославската народна армия за бомбардировката – пет от тях са сърби, а един е родом от Хърватска.\r\nПревод и редакция:", "date": "2017.12.14", "title": "Ивица Дачич: Хърватия вече официално е призната за агресор, те не могат да ни съдят"}
{"url": "http://www.focus-news.net/news/2017/12/14/2467348/veliko-tarnovo-neonatologichnoto-otdelenie-kam-mobal-d-r-stefan-cherkezov-poluchi-dva-aparata-blagodarenie-na-kampaniyata-balgarskata-koleda.html", "text": "Неонатологичното отделение към МОБАЛ „Д-р Стефан Черкезов“ във Велико Търново получи два апарата, благодарение на кампанията „Българската Коледа“. Това съобщи за Радио „Фокус“ – Велико Търново д-р Кина Николова, началник на отделението. Тя посочи, че едното дарение представлява монитор, който следи жизнените функции на новородените, отчита сърдечна и дихателна чистота и сатурация на кислород. Измерва дори и кръвното налягане на бебетата. Д-р Николова уточни, че апаратът може да се използва за всички деца, а не само за тези, които са в интензивния сектор. Тя допълни, че отделението разполага с общо пет подобни монитора, които понякога се оказват недостатъчни. „Монитори никога не са излишни, защото един апарат обслужва едно бебе, но ако имаме например осем новородени, какво ще правим“, допълни д-р Николова. \r\nТя посочи, че вторият апарат е билирубинометър. Той измерва нивото на общия билирубин, който при натрупване в кръвта може да предизвика т. нар. жълтеница. И този уред може да се използва за здрави новородени, както и за такива, които са настанени в интензивния сектор на отделението. Д-р Кина Николова отбеляза, че такъв апарат е дарен преди време на Неонатологичното отделение от англичани, които са приятели на Велико Търново. Той обаче е втора употреба и е изключително остарял.\r\nД-р Николова съобщи също, че над 1000 бебета са родени в Неонатологичното отделение към МОБАЛ „Д-р Стефан Черкезов“ от началото на годината. Тя посочи, че данните включват както здравите новородени, така и тези, които са били настанени в интензивния сектор. „Всички новородени деца в Родилно отделение са наши пациенти. Родилките са пациенти на Родилното, а бебетата са наши“, отбеляза д-р Кина Николова. Тя допълни, че бебетата, постъпили в интензивния сектор, са около 200, като в това число влизат както недоносените, така и тези, които са с различни заболявания или имат проблем с адаптацията. Недоносените новородени са около 120. Преждевременно родените бебета са около 10% от общия брой, каквато е и статистиката за цялата страна.\r\nНадежда КРЪСТЕВА", "date": "2017.12.14", "title": "Велико Търново: Неонатологичното отделение към МОБАЛ \"Д-р Стефан Черкезов\" получи два апарата, благодарение на кампанията „Българската Коледа“"}
{"url": "http://www.focus-news.net/news/2017/12/14/2467349/montana-zapochva-sadeben-protses-sreshtu-obvinyaem-za-opit-za-ubiystvo-pred-diskoteka-v-grada.html", "text": "Окръжна прокуратура – Монтана предаде на съд Владислав К. (на 30 години) по обвинение за извършено от него убийство пред дискотека в Монтана. Това съобщиха от пресцентъра на Апелативна прокуратура-София. Обвиняемият Владислав К., по прякор „Каратиста“ и пострадалият Атанас А., занимаващ се с бойни изкуства, са от гр. Монтана. Двамата се познавали и били във влошени отношения, като неколкократно влизали в разправа един с друг и си разменяли обиди и удари. Мъжете се движели в различни компании и често посещавали питейни заведения и дискотеки в града. \r\nВечерта на 27 септември 2015 г. обвиняемият бил с компания в дискотеката „Блек Лейбъл“. По-късно там дошъл и Атанас А., като се настанил с приятелите си в сепаре. Въпреки че двамата на няколко пъти се засичали, първоначално нямало конфликт между тях. \r\nПо-късно между Владислав К. и Атанас А. възникнало спречкване, което изключително бързо прераснало в сбиване. Двамата мъже се озовали на пода, вкопчени един в друг. Те започнали да си нанасят удари с ръце. Въпреки намесата на охранителите, опитът им да ги разтърват останал безуспешен. \r\nФизическата разправа продължила извън заведението – на площадката пред входната врата. В един момент Атанас взел преимущество и натиснал под себе си Владислав, нанасяйки му удари с ръце в областта на главата. Тогава обвиняемият извадил нож и започнал да нанася удари в тялото на противника си. \r\nПриятелите на пострадалия му оказали незабавна помощ, като го транспортирали в болнично заведение. На местопроизшествието пристигнали полицейски служители. \r\nЗаключението на извършената по досъдебното производство съдебно-медицинска експертиза се посочва, че ударите с нож били най-малко седем, част от тях със значителна сила и са били насочени в области от човешкото тяло, където се намират жизненоважни органи – шия, гръден кош и корем. \r\nПредстои насрочване на първото съдебно заседание по делото.", "date": "2017.12.14", "title": "Монтана: Започва съдебен процес срещу обвиняем за опит за убийство пред дискотека в града"}
{"url": "http://www.focus-news.net/news/2017/12/14/2467350/stolichna-obshtina-razraboti-sistemi-za-orientatsiya-na-turisti-i-zhiteli-v-grada-i-gradskiya-transport.html", "text": "Столична община разработи системи за ориентация на туристи и жители в града и градския транспорт. Системите са стъпка в изработването на стандарти за визуалната среда в София - шрифт, пиктограми и други. Това съобщиха от пресцентъра на Столичния общински съвет.\r\nСистема за ориентация в града включва семейство от обекти - табели и тотеми, които насочват гражданите и туристите към определени важни райони, сгради, улици и пр. \r\nПроектът за дизайнерско решение започна с анализ на чуждестранни примери и отговор на въпроса къде се намира София в контекста им. Повечето системи за пешеходна ориентация в градска среда са близки като логика, което доказа, че функцията си партнира наравно с естетиката. Също така има елементи, които се повтарят в различните системи и туристите са свикнали да ги търсят в различните градове.\r\nБеше проведена и анкета с участието на над 200 туристи, както от различни държави, така и от България. 90% от анкетираните поискаха да видят “кафявите знаци”. Туристите смятат, че ориентацията в града е затруднена поради недостатъчния брой на улични табели и информация на достъпен за чужденците език. 83% поставиха табелите и тотемите като предпочитани инструменти за ориентация дори пред смартфона и хартиената карта, което потвърди нуждата от такава система.\r\nНе на последно място, стана ясно, че повечето туристи идват подготвени от google или tripadvisor и имат нужда от помощ, не от какво да посетят, а къде се намира то.\r\nСистемата за ориентация се състои от 3 типа обекти: \r\n•\tГолям тотем -съдържа информация със стрелки и карта;\r\n•\tМалък тотем- съдържа информация със стрелки и карта;\r\n•\tСтълб с табели.\r\nЕлементите са модулни, за да позволява това бъдещо надграждане и развитие на системата. Дизайнът е тестван в реална среда, за да бъде избран най-подходящият вариант. \r\nВсички текстове в системата са изписани на кирилица и латиница със специално конструиран за системата шрифт с българска форма на кирилица. \r\nТотемите са двустранни и насочват туристите и в четирите посоки. Големината на шрифта е над минимума за такъв тип табели. Цветовете са тествани и адаптирани за различни групи със зрителни затруднения. \r\nСъздаването на системата за ориентация в града беше повод и за осъвременяване на системата за ориентация в градския транспорт, така че да е съобразена и използваща принципите, заложени в системата за ориентация на туристите.\r\nПървоначално работата протече с анализ на съществуващата графика на спиркознаците и на чужди примери. Резултатите от анализа предначертаха последвалите концептуални и дизайнерски решения. Една от основните задачи на системата е да предоставя информация както на кирилица, така и на латиница.\r\nРезултатът показва основната информация и добавя съществени нови елементи:\r\n•\tКакъв и колко типа транспорт минават на една спирка; \r\n•\tПоказване на посока на движение на превозното средство;\r\n•\tЯсно разграничаване на отминали, настояща и предстоящи спирки;\r\n•\tЯсно разграничаване на първа и последна спирка;\r\n•\tВръзка на спирките с метролиниите.\r\nОсвен системите за ориентация в града, Столична община разработи визуална кампания, която да използва Председателството като възможност за достигане до повече хора, популяризирайки града като привлекателна туристическа дестинация и предпочитано място за живот и правене на бизнес. \r\nПосланията са избрани на база анализ за имиджа на София в националните и международни медии.\r\nЕдин от проектите, финансирани по програма Европа тази година е за изготвяне на комуникационна стратегия на София., която структурирано и ясно да помогне на града да общува с жителите и гостите си, да  помогне за изграждане на ясно отличим глас на бранда София, който да се хареса и припознае от целевите групи. Подобна стратегия е важна тъй като конкуренцията на градовете в Европа става все по-голяма с цел привличане на гости, компании и жители. \r\nКато част от работата по проекта беше извършено проучване и анализ на медийните публикации и разговорите в социалните мрежи, който показва как градът е преживяван от гостите си.\r\nЗа избора на посланията са използвани данните и изводите от направения анализ. Освен това по покана на Столична община, в продължение на една седмица екипът, подготвил Амстердам за домакин на Холандското председателство, проведе работни срещи с различни институции и организации и предостави своите препоръки към София, които бяха използвани и за изготвянето на посланията. В разработването им са използвани и други методи за качествен анализ-фокус групи, състоящи се от българи и чужденци. За да се постигне обвързаност на тези послания с други канали, кампании и инициативи на общината бяха включени и различни представители на структури на СО - администрация, АРС, екипа на Визия за София, фондация София-Спортна столица, Зелена София, СОАПИ.\r\nНабляга се на силните страни на града като разнообразието (модерен и исторически град), европейска столица, растяща икономика, културен и нощен живот, столица на иновации и стартъпи, имаме планина близо до града, място за международни и бизнес събития, достъпна уикенд дестинация, добро място за работа и живеене.  \r\nЗа изработване на визуалната кампания е подбран екип от доказали се професионалисти, чиято работа многократно е оценена от публиката и професионалните среди - Студио Комплект, техни проекти успешно са преминавали през конкурсната процедура за подбор по СПК (оценяването там е на външни независими експерти).\r\nСофия е:\r\n-\tЗелена (Green) и има места за спорт и отдих, много паркове, в които извън разходка или крос, човек може да наблюдава и редки птици, които не може да срещне в други европейски градове. Може да се качи на Витоша за преход или с колело, както и да кара ски през зимата. Градът се развива устойчиво, предприемат се целенасочени мерки срещу замърсяването и използването на отпадъците като ресурс.\r\n-\tAncient (Древна) и има много история и ахтеологически и архитектурни забележителности на световно ниво, които могат да посетят и разгледат. Както и музеи, които съхраняват безеценни исторически артефакти и експонати, част от тях обиколили света.\r\n-\tCreative (Креативна), защото тя е дом на едни от най-талантливите художници, артисти, писатели, музиканти и творци и тяхното творчество може да се види, чуе и съпреживее. Много от тях са световно известни и получават признание на различни световни форуми.\r\n-\tInnovative (Иновативна), защото тук е седалището на едни от водещите световни технологични компании и хиляди млади хора създават нови компании и продукти ежедневно.\r\n-\tWelcoming (Гостоприемна), защото е дом на стотици хиляди хора, които идват от цялата страна, а и от други държави, за да живеят и работят тук. Защото всички ние можем да се придвижваме свободно из града и да се наслаждаваме на всички богатства, които той може да ни предложи.\r\n-\tUnited (Единна/Обединена), защото е част от Европа и част от нейното разнообразие и богатство - културно, историческо, етническо.\r\nПредставената визуална кампания е насочена основно към посетителите на града. \r\nТя ще започне през месец декември тази година, като до края на юни следващата година ще бъдат представени още две визии за всяко едно от 6-те послания. Кампанията е създадена с идеята да бъде продължена и след края на Председателството, като ще бъде развита и надградена с още визии, които допълват основните послания и представят не-толкова известни места, събития и факти за града.\r\nНезависимо, че посланията са на английски (заради тяхната насоченост към чуждестранните гости на града), те са кратки и разбираеми за голямата част от жителите на София, както показа българската фокус група.\r\nКампанията ще покрие широк периметър от локации, които проследяват една основна линия- Летище София - порт на града, метро - основна артерия за мобилност, централна градска част, периферия и локации свързани с публични събития от международно значение /конферентни центрове/, печатни издания.", "date": "2017.12.14", "title": "Столична община разработи системи за ориентация на туристи и жители в града и градския транспорт"}
{"url": "http://www.focus-news.net/news/2017/12/14/2467351/vladimir-putin-nyama-da-dopusnem-povtorenie-na-ukrainskiya-stsenariy-v-rusiya.html", "text": "Русия няма да допусне повтарянето на украинския сценарий на своя територия, според думите на президента на страната Владимир Путин, изказани по време на голямата му ежегодна пресконференция в четвъртък, предава РИА Новости.\r\nТой направи този коментар, отговаряйки на въпрос от кандидатиралата се на президентските избори журналистка Ксения Собчак, дали властта се бои от конкуренцията на хора, като опозиционера Алексей Навални.\r\n„Значи,по въпроса за конкуренцията и дали у нас има дееспособна опозиция... Аз вече съм отговарял достатъчно подробно и смисъла на моя отговор може да се синтезира с това, че опозицията трябва да излезе с ясна и понятна за хората позитивна програма, заяви Путин.\r\nПо въпроса за персоната, която вие споменахте... Вече имаше въпроси за Украйна. Искате ли, хора, подобни на Саакашвили, да дестабилизират ситуацията в страната? Вие искате да живеем от един „Майдан“, към друг? Искате у нас да се извършват опити за държавни преврати?“, попита на свой ред руският лидер.\r\nВ заключение той заяви, че Русия „вече е минала през това“ и се поинтересува дали Собчак иска да върне всичко това. Президентът изрази увереност, че огромното мнозинство от руските граждани не го искат и няма да го допуснат“, предава РИА Новости.\r\nПревод и редакция:", "date": "2017.12.14", "title": "Владимир Путин: Няма да допуснем повторение на украинския сценарий в Русия"}
{"url": "http://www.focus-news.net/news/2017/12/14/2467352/tseremoniyata-sportist-na-godinata-na-yambol-za-2017-shte-se-sastoi-na-15-dekemvri.html", "text": "На тържествена церемония в Ямбол ще бъдат връчени наградите на десетте най-добри спортисти на годината в града. Това съобщиха от пресцентъра на Община Ямбол.\r\nНаграждаването ще бъде в петък, 15 декември, от 19.00 часа в ресторант „Тунджа”.\r\nПо време на церемонията ще бъдат връчени и отличията, съгласно Правилника за наградите и отличията на община Ямбол. Парични премии и грамоти ще получат 49 състезатели и треньори от 10 спортни клуба.", "date": "2017.12.14", "title": "Церемонията Спортист на годината на Ямбол за 2017 ще се състои на 15 декември"}
{"url": "http://www.focus-news.net/news/2017/12/14/2467353/kmetat-na-sofiya-yordanka-fandakova-i-ministar-valentin-radev-shte-predstavyat-etapa-na-izgrazhdane-na-edinna-sistema-za-sigurnost.html", "text": "Кметът на София Йорданка Фандъкова и министърът на вътрешните работи Валентин Радев ще представят етапа на изграждане на Единна система за сигурност. Това съобщиха от пресцентъра на Столична община. На събитието ще присъства директорът на СДВР старши комисар Ивайло Иванов. \r\nСъбитието ще се състои на 15 декември в 13.30 часа във Центъра за видеонаблюдение на Столичната община на ул. „Бенковски“ 12.", "date": "2017.12.14", "title": "Кметът на София Йорданка Фандъкова и министър Валентин Радев ще представят етапа на изграждане на Единна система за сигурност"}
{"url": "http://www.focus-news.net/news/2017/12/14/2467354/ministar-kiril-ananiev-natsionalnata-zdravna-karta-shte-bade-gotova-do-podpisvaneto-na-natsionalniya-ramkov-dogovor-sled-3-mesetsa.html", "text": "Идеята ми е до 3 месеца Националната здравна карта да бъде готова, до подписването на Националния рамков договор. Това каза министърът на здравеопазването Кирил Ананиев на заседание на парламентарната здравна комисия в отговор на въпрос на какъв етап е разработването на Националната здравна карта, предаде репортер на Агенция „Фокус“. „ВСС спря подготвянето на Националната здравна карта, която беше подготвяна от предишното правителство на Бойко Борисов“, припомни той. „Още в първите дни след като станах министър възстанових процеса по работата по Националната здравна карта“, коментира Кирил Ананиев. „Написах писмо до всички институции, които трябва да представят свои участници в областните комисии за разработването на картата. Дадох им 10 дневен срок, който изтича в понеделник. Веднага след това ще формирам комисиите и ще им възложа работата по разработването на Националната здравна карта“, обясни здравният министър.\r\nБиляна ИВАНОВА", "date": "2017.12.14", "title": "Министър Кирил Ананиев: Националната здравна карта ще бъде готова до подписването на Националния рамков договор след 3 месеца"}
{"url": "http://www.focus-news.net/news/2017/12/14/2467355/gerb-vratsa-organizira-koleden-praznik.html", "text": "ГЕРБ - Враца организира Коледен празник в парка на ж.к. “Дъбника” на 16 декември (събота) от 10.30 часа. Това съобщиха от пресцентъра на ПП ГЕРБ.\r\nДядо Коледа и Снежанка ще отворят коледна работилница за изработване на картички и играчки. В нея могат да участват всички желаещи деца, като награди и подаръци ще има за всеки. \r\nПри лоши метеорологични условия празникът ще се проведе в залата до кафето в парка.", "date": "2017.12.14", "title": "ГЕРБ - Враца организира Коледен празник"}
{"url": "http://www.focus-news.net/news/2017/12/14/2467356/nina-stavreva-kmet-na-kavarna-obshtinata-poluchi-pokana-za-podpisvane-na-dogovor-po-programata-za-razvitie-na-selskite-rayoni-s-bezvazmezdna-pomosht-ot-nad-5-mln-lv.html", "text": "Община Каварна получи покана за подписване на договор по Програмата за развитие на селските райони са безвъзмездна помощ от над 5 млн. лв. Това каза в ефира на Радио „Фокус“ Нина Ставрева, кмет на Каварна. Тя поясни, че Общината е получила от Държавен фонд земеделие покана за подписване на договор по проект за рехабилитация и реконструкция на общински пътища. \r\nПо думи на Ставрева финансирането на проекта се отпуска по подмярка 7.2 от Програмата за развитие на селските райони, по която миналата година Община Каварна е входирала три проектни предложения. Размерът на безвъзмездната помощ е 5 800 000 лв. Освен по този, Общината работи и по други проекти. През април 2017 г. е отчетен успешно проектът „Шанс за всяко дете“ по програма „Деца и младежи в риск“ на стойност 480 000 лв. От миналата година до 2019 г. Община Каварна осигурява безплатна храна за 200 свои жители по проект „Топъл обяд“ на стойност 263 000 лв. Други проекти на общината са „Независим живот за гражданите на Каварна и услугата „Домашен помощник и личен асистент“ на стойност 500 000 лв. \r\nДва проекта по трансгранично сътрудничество са спечелени и подписани за финансиране през май, един от които е „Подобряване на условията за заетост на младите хора в сектор Туризъм“, за 340 000 евро. 50 младежи ще бъдат обучени за туристическия сезон за обезпечаване на всички  курорти на територията. Друг проект - „Слушам, образовам се, действам и чета в мрежата“, е насочен към завършващи средно образование деца и е на стойност 372 000 евро. Подготвя се документацията за проект за изграждане и обновяване на площи за широко обществено ползване, обновяване на градския парк в града, площад „Фонтан“ и зелени площи.", "date": "2017.12.14", "title": "Нина Ставрева, кмет на Каварна: Общината получи покана за подписване на договор по Програмата за развитие на селските райони с безвъзмездна помощ от над 5 млн. лв."}
{"url": "http://www.focus-news.net/news/2017/12/14/2467357/ministar-kiril-ananiev-prioritetite-ni-za-predsedatelstvoto-sa-zdraveto-na-detsata-i-efektivnostta-na-lekarstvenite-produkti.html", "text": "Имаме два приоритета за Председателството. Първият са младежта и децата, защото това е най-добрата инвестиция за бъдещето на Европа. Вторият е ефективността на лекарствените продукти- ефективност на терапията и ефективност на разходването на публичните средства. Това каза министърът на здравеопазването Кирил Ананиев на заседание на парламентарната здравна комисия, предаде репортер на Агенция „Фокус“. „По време на Председателството ще се опитаме да обвържем здравната политика и здравето на децата с всички останали политики“, коментира той. „Ще проведем сериозни дискусии относно рекламата на храни, които са хубави на външен вид, но са нетолкова качествени. Дебатът около маркетинга на храните ще бъде основна тема“, посочи здравният министър. „Ще проведем предварителна конференция на 6 февруари в София, поканени са представители на всички страни членки, на тема „Безопасно хранене на деца““, поясни той. „Здравето на хората е на първо място, ще проведем дискусия по време на Председателството. Там ще бъдат казани много повече неща, отколкото чухме в пленарна зала. Това ще бъде първият голям дебат на тема лекарства в рамките на ЕС. Ще видите, че страните са разделени по темата“, каза още Кирил Ананиев.\r\nБиляна ИВАНОВА", "date": "2017.12.14", "title": "Министър Кирил Ананиев: Приоритетите ни за Председателството са здравето на децата и ефективността на лекарствените продукти"}
{"url": "http://www.focus-news.net/news/2017/12/14/2467358/prezidentat-rumen-radev-shte-provede-sreshta-s-predsedatelya-na-parlamenta-na-cherna-gora-ivan-brayovich.html", "text": "На 15 декември от 09.45 часа на „Дондуков“ 2 президентът Румен Радев ще проведе среща с председателя на парламента на Черна гора Иван Брайович , съобщиха от прессекретариата на държавния глава. \r\nOт 11.00 часа в зала „Средец“ на София Хотел „Балкан“ държавният глава ще вземе участие в тринадесетия Национален иновационен форум, който ще  се проведе под негов патронаж. Тази година събитието е с тема „България в глобалните технологични вериги“.", "date": "2017.12.14", "title": "Президентът Румен Радев ще проведе среща с председателя на парламента на Черна гора Иван Брайович"}
{"url": "http://www.focus-news.net/news/2017/12/14/2467359/ministar-tsetska-tsacheva-se-sreshtna-s-komisarya-po-sigurnostta-na-es-dzhulian-king.html", "text": "Министърът на правосъдието Цецка Цачева се срещна днес с комисаря по сигурността на ЕС Джулиан Кинг. Двамата обсъдиха приоритетите на страната ни в контекста на бъдещото председателство на България на Съвета на Европа. Това съобщиха от пресцентъра на Министерството на правосъдието.\r\nВ тази връзка министър Цачева информира еврокомисаря, че темата относно електронното правосъдие, която включва в обхвата си и въпросите относно събирането и достъпа до електронни доказателства, представлява приоритет за българското председателство.\r\n„Считаме, че темата е тясно свързана с повишаване на ефективността на съдебните органи, което от своя страна ще допринесе за подобряване на съдебното сътрудничество между държавите членки. Специалистите в областта вече години наред обсъждат трудностите, които поставя електронната среда пред събирането на доказателства в наказателното производство“, изтъкна министърът. \r\n„Затова бъдещото законодателно предложение на ЕК трябва да отправя ясен сигнал към извършителите на престъпления, че използването на електронната среда не гарантира безнаказаност“, категорична бе министър Цачева.\r\nТя покани Джулиан Кинг да вземе участие в конференцията „Електронно правосъдие - Наказателно правосъдие в киберпространството – електронни доказателства“, която ще се проведе през май 2018 г. и се организира от Министерство на правосъдието.", "date": "2017.12.14", "title": "Министър Цецка Цачева се срещна с комисаря по сигурността на ЕС Джулиан Кинг"}
{"url": "http://www.focus-news.net/news/2017/12/14/2467360/pazardzhik-natovaren-e-trafikat-v-uchastaka-na-avtomagistrala-trakiya-v-oblastta-dvizhat-se-mnogo-avtobusi-s-futbolni-fenove.html", "text": "Натоварено е движението в участъка на авромагистрала „Тракия“ в област Пазарджик, предаде репортер на Радио „Фокус“ – Пазарджик. Движат се много товарни автомобили и автобуси с футболни фенове в посока София. Пътните настилки са сухи. Патрул на „Пътна полиция“ е разположен на изхода на Пазарджик в посока автомагистрала „Тракия“.\r\nАлбена ЖИЛЕКОВА", "date": "2017.12.14", "title": "Пазарджик: Натоварен е трафикът в участъка на автомагистрала „Тракия“ в областта, движат се много автобуси с футболни фенове"}
{"url": "http://www.focus-news.net/news/2017/12/14/2467361/blagoevgrad-dva-tantsovi-spektakala-shte-badat-predstaveni-v-ramkite-na-koleden-festival-2017-na-15-i-16-dekemvri-v-grada.html", "text": "Два танцови спектакъла ще бъдат представени в рамките на „Коледен фестивал“ 2017 на 15 и 16 декември в Благоевград. И двете събития ще протекат в зала „Яворов“ в областния център. Това съобщиха от пресцентъра на Община Благоевград.\r\nНа 15 декември (петък) от 19:00 часа, ще бъде представен концерт под надслов „Коледен блясък“ на танцов клуб „Блясък“. В него участват деца от всички групи на танцов клуб „Блясък“, на възраст от 4 до 15- години. Жители и гости на Благоевград ще имат възможност да се насладят на различни танцови стилове и да се потопят в магията, наречена танц. Концертът е организиран със съдействието на Община Благоевград. Входът е свободен.\r\n Вторият концерт е на клуб по спортни танци „Силвана Денс“. Те ще представят своите изпълнения на 16 декември от 18:00 часа. Коледният концерт на клуба ще покаже изящество, талант и стил.\r\n И двете събития са част от „Коледен фестивал“ 2017, организиран от Община Благоевград. Фестивалът продължава до януари месец 2018 година. Програмата на Община Благоевград предлага много интересни игри и занимания за малките, интересни концерти и постановки за големите.", "date": "2017.12.14", "title": "Благоевград: Два танцови спектакъла ще бъдат представени в рамките на „Коледен фестивал“ 2017 на 15 и 16 декември в града"}
{"url": "http://www.focus-news.net/news/2017/12/14/2467362/sofiya-vazstanoveno-e-dvizhenieto-po-pat-ii-18-pri-razklona-za-krivina-v-posoka-kazichene.html", "text": "Възстановено е движението по път II-18 при разклона за Кривина, в посока Казичене. Това съобщиха от пресцентъра на Агенция \"Пътна инфраструктура\".\r\nТрафикът временно се осъществяваше в една лента поради ПТП.", "date": "2017.12.14", "title": "София: Възстановено е движението по път II-18 при разклона за Кривина, в посока Казичене"}
{"url": "http://www.focus-news.net/news/2017/12/14/2467363/interfaks-priklyuchi-ezhegodnata-preskonferentsiya-na-vladimir-putin.html", "text": "Ежегодната пресконференция на руския държавен глава Владимир Путин, провела се в четвъртък, приключи, след като говорителят на Кремъл Дмитрий Песков припомни на президента, че има насрочена среща за 16:00 часа, предава Интерфакс. \r\nНа тазгодишната пресконференция Путин отговори на общо 65 въпроса на руски граждани в рамките на 3 часа и 42 минути. Ето и най-важните извадки от събитието:Президентските избори: Държавният глава обяви, че на президентските избори през март 2018 г. ще се яви като независим кандидат, но отбеляза, че „ще разчитам на подкрепата на тези политически сили, които споделят моите възгледи за развитието на страната“. Путин разкри, че ако спечели нов мандат, ще се съсредоточи „върху развитието на инфраструктурата, здравеопазването, образованието, както казах вече и върху високите технологии… без съмнение и върху повишаване доходите на гражданите“. Путин обаче отказа да разкрие информация относно предизборната си кампания. Относно липсата на конкурентноспособна опозиция: Президентът заяви, че „когато говорим за опозиция, важно е не толкова да се вдига шум по площадите или или в парламента, или дори да се говори за антинароден режим, но вместо това да се предложи нещо по-добро“. Путин отбеляза още, че „най-лесното нещо би било да кажа, че не е моя работа да обучавам моите опоненти“, но изрази предпочитанието си за конкурентна политическа среда в Русия.\r\nНа въпроса дали се страхува от опозицията, Путин отговори така: „Властите не са се страхували и не се страхуват от никого“. Корупцията в правоохранителните органи: Путин заяви, че смята да въведе в полицията ротационният принцип на офицери и началници, който вече действа успешно срещу корупцията в армията. \r\nЩо се отнася до развитието на военните сили, държавният глава разкри, че се стреми да развива армията и флота, но без да се забърква в надпревара за въоръжение или натоварва излишно бюджета. Отношенията със САЩ и Доналд Тръмп: Aмериканският президент има пред себе си важни задачи за изпълнение, сред които здравната реформа, подчерта Путин, като изрази надеждата си, че Тръмп не е изгубил желание за подобряване на двустранните отношения. По думите на руския президент, това би било в „интересите и на американския и на руския народ“. \r\nЩо се отнася до разследването относно руска намеса на американските президентски избори, Путин отбеляза, че „това са обвинения на хора, които са против Тръмп и които искат да придадат на неговите действия нелегитимен характер“. \r\nДържавния глава оцени високо работата на действащото правителство, въпреки, по неговите думи, \"наличието на определени проблеми“ За действията на Михаил Саакашвили в Украйна: „Считам, че делата на Саакашвили са подигравка с грузинския и украинския народ“, бяха думите на Путин. : Цанко Цолов", "date": "2017.12.14", "title": "Интерфакс: Приключи ежегодната пресконференция на Владимир Путин"}
{"url": "http://www.focus-news.net/news/2017/12/14/2467364/sofiya-dva-tovarni-avtomobila-sa-katastrofirali-na-sofiyskiya-okolovrasten-pri-razklona-za-krivina-v-posoka-kazichene.html", "text": "Два товарни автомобила са катастрофирали на Софийския околовръстен при разклона за Кривина, в посока Казичене. Сигналът за инцидента е постъпил в 13.25 часа. Това съобщиха за Агенция \"Фокус\" от пресцентъра на СДВР. Леко пострадал при катастрофата е единият от водачите, на когото е оказана медицинска помощ на място. Трафикът временно се осъществяваше в една лента поради пътни инцидент. Към момента автомобилите са изтеглени от пътното платно и движението в района се осъществява нормално.", "date": "2017.12.14", "title": "София: Два товарни автомобила са катастрофирали на Софийския околовръстен при разклона за Кривина, в посока Казичене"}
{"url": "http://www.focus-news.net/news/2017/12/14/2467365/afp-irak-ekzekutira-38-chlenove-na-islyamska-darzhava.html", "text": "Ирак екзекутира 38 екстремисти, членове на терористичната групировка „Ислямска държава“, предава AFP.  Терористите са били затворници, получили присъдата си в четвъртък, която е била изпълнена по-късно в рамките на същия ден. Това е най-голямата екзекуция от страна на иракските властите в рамките на един ден. Един от убитите е шведски граждани, съобщава още агенцията, докато останалите са били иракчани. \r\nСъбитието се случва на фона на критики, отправени от някои неправителствени организации, относно наличието на смъртна присъда в Ирак. В събота, иракският премиер Хайдар ал Абади обяви края на войната срещу ислямска държава на територията на страната, припомня агенцията.  : Цанко Цолов", "date": "2017.12.14", "title": "AFP: Ирак екзекутира 38 членове на „Ислямска държава“"}
{"url": "http://www.focus-news.net/news/2017/12/14/2467366/vitseprezidentat-iliyana-yotova-v-skopie-2017-godina-e-nay-uspeshna-za-otnosheniyata-mezhdu-balgariya-i-makedoniya.html", "text": "2017 година бележи един съвършено нов етап в развитието на двустранните отношения между Република България и Република Македония. Оттук нататък трябва да гледаме напред, какво можем да оставим на поколенията, да им създадем такива условия, че да останат в родните си страни, защото демографският проблем е еднакво страшен и за двете страни. Това заяви вицепрезидентът Илияна Йотова на среща в българското посолство в Скопие с представители на българските дружества в Република Македония, съобщиха от прессекретариата на държавния глава.   \r\n„Първите стъпки са направени, но най-важен е моментът, когато Договорът за добросъседство ще бъде ратифициран от двата парламента и когато заработи договорената съвместна комисия“, отбеляза вицепрезидентът. По думите й със съвместни инвестиции, с трансгранични проекти можем да осигурим просперитет и заетост, градовете и селата ни да изглеждат по начина, по който искаме.   \r\n„По време на председателството на Съвета на ЕС България има енергията и волята да успее да покаже на Европа, че процесът на Югоизточното разширяване си е струвал. Най-добре можем да обясним на нашите европейски партньори защо е важно страните от Западните Балкани да бъдат в Европейския съюз. Към тази част на Европа се гледа с големи резерви и моята страна ще защити убедително аргументите и критериите за приемането на Република Македония в Европейския съюз, когато бъде взето политическото решение за това“, увери Илияна Йотова.   \r\nПрисъстващите, сред които и много млади хора, споделиха с вицепрезидента своите тревоги. Йотова е убедена, че случаите на дискриминация ще останат в миналото. „Всеки български гражданин, независимо къде се намира, има своите права, които ние ще защитим на всяка цена“, категорична бе Илияна Йотова.   \r\n„Процедурата за получаване на българско гражданство съвсем скоро ще бъде ускорена с готвените промени в закона“, обеща вицепрезидентът, като изрази задоволство от факта, че настоящият екип работи много добре съвместно по процеса на даване на българско гражданство. 71 524 македонски граждани са получили български паспорти от 2001 г. насам, а от началото на мандата на президентския екип този брой е 1184.  \r\nВицепрезидентът покани в края на януари 2018 г. за среща представители на българските дружества в Македония. Тогава ще се проведат и разговори с представители на българските исторически диаспори.  \r\nВ делегацията, водена от вицепрезидента, е и секретарят на президента по правни въпроси и антикорупция Пламен Узунов и кметът на Гоце Делчев Владимир Москов.  \r\nПо-късно вицепрезидентът присъства на обявяването на инициатива за създаването на Българо-македонски бизнес клуб. „Надяваме се скоро да видим първия реализиран проект“, приветства инициативата Илияна Йотова.", "date": "2017.12.14", "title": "Вицепрезидентът Илияна Йотова в Скопие: 2017 година е най-успешна за отношенията между България и Македония"}
{"url": "http://www.focus-news.net/news/2017/12/14/2467367/sport-anastasiya-kuzmina-pobedi-v-sprinta-v-ansi.html", "text": "Анастасия Кузмина финишира първа на спринта във френския град Анси. Представителката на Словакия даде време от 20 минути, 59 секунди и 6 стотни, като завърши без грешка в стрелбата. Втора е германката Лаура Далмайер, която изостана с почти 34 секудни, а трета е украинката Вита Семеренко с две секунди зад Далмайер.", "date": "2017.12.14", "title": "Спорт: Анастасия Кузмина победи в спринта в Анси"}
{"url": "http://www.focus-news.net/news/2017/12/14/2467368/stareyshini-gerb-dobrich-organizirat-koleden-tabla-turnir-na-16-dekemvri.html", "text": "Коледен табла турнир ще се проведе на 16 декември, събота, в офиса на ГЕРБ в Добрич на бул. „25 септември” №3, съобщиха от пресцентъра на ПП ГЕРБ. Той е организиран от Старейшини ГЕРБ и се провежда под патронажа на народните представители от ГЕРБ-Добрич Даниела Димитрова и вицеадмирал Пламен Манушев. Турнирът е с начален час 11.00 часа, а за участие в него ще се допускат лица, навършили 18 години.\r\n„Играе се по точкова система до 7 точки чрез елиминиране „всеки срещу всеки“. За победителите са осигурени купи, медали и парични награди (I място – 50 лева, II място – 30 лв. и III място – 20 лв.)“, съобщи областният координатор на СГЕРБ Красимир Масурски.\r\nСъстезателите ще играят на табли, на които миналата година в Албена бе поставен рекорд на ГИНЕС за най-много играещи табла на едно място в рамките на един час.", "date": "2017.12.14", "title": "Старейшини ГЕРБ-Добрич организират коледен табла турнир на 16 декември"}
{"url": "http://www.focus-news.net/news/2017/12/14/2467369/ministar-kiril-ananiev-nyama-da-ostane-patsient-bez-osigureno-lechenie-ako-nova-molekula-se-prilaga-v-9-strani-ot-es-balgariya-shte-bade-desetata.html", "text": "Няма да остане нито един пациент, който да има нужда от лечение и то да не му бъде осигурено. Това каза пред журналисти министърът на здравеопазването Кирил Ананиев след заседание на парламентарната здравна комисия, предаде репортер на Агенция „Фокус“. „Ако дадена нова молекула и съответното лекарство се прилагат в 1/3 от страните членки на ЕС, тоест в 9 държави, ние ще бъдем десетата“, заяви той. „Днес отново чух обвинения за дискриминация и антихуманно отношение. Това са неща, с които не мога да се съглася“, коментира здравният министър. „За леченията по 27 от 32-те нови молекули имаме алтернативно лечение, което е на високо съвременно европейско равнище. За останалите ще търсим възможност за осигуряване на средства по най-различни пътища, включително и състрадателно лечение и осигуряване на необходимите медикаменти и лекарства от производителите и търговците“, обясни Кирил Ананиев. „Няма да оставим нито един гражданин без лечение“, категоричен бе здравният министър.\r\nБиляна ИВАНОВА", "date": "2017.12.14", "title": "Министър Кирил Ананиев: Няма да остане пациент без осигурено лечение, ако нова молекула се прилага в 9 страни от ЕС- България ще бъде десетата"}
{"url": "http://www.focus-news.net/news/2017/12/14/2467370/yens-stoltenbereg-nato-i-evropeyskiya-sayuz-sa-po-silni-zaedno.html", "text": "Генералният секретар на НАТО Йенс Столтенберг заяви, че Алианса и Европейския съюз са по-силни заедно,  предава Reuters. \r\n„Силите и възможностите, разработени от Европейския съюз трябва да бъдат отворени и пред НАТО“, отбеляза в четвъртък Стотенберг, като изрази позицията си, че „заедно, ние сме по-силни“. \r\nИзказването му е направено по време на срещата на върха на Европейските лидери в четвъртък, 14 декември, на фона на бавно набиращата сила идея за създаването на общоевропейски военни сили.: Цанко Цолов", "date": "2017.12.14", "title": "Йенс Столтенберег: НАТО и Европейския съюз са по-силни заедно"}
{"url": "http://www.focus-news.net/news/2017/12/14/2467371/afp-tereza-mey-e-razocharovana-ot-vota-v-britanskiya-parlament-no-tova-nyama-da-poprechi-na-brekzit-spored-premiera.html", "text": "Британският премиер Тереза Мей изрази разочарованието си от провелото се в сряда гласуване в британския парламент, при което част от нейната Консервативна партия се присъедини към опозицията, предава AFP, но министър-председателят отбеляза, че това няма да попречи на излизането на Великобритания от ЕС. \r\nПо думите на Мей, „разочарована съм от приетата (в сряда – б.р.) поправка, но всъщност напредъкът по закона за излизането от ЕС продължава в Камарата на общините и ние сме на път да осъществим Брекзит“. Агенция „Фокус“ припомня: На гласуване, провело се в сряда вечерта в лондонския парламент, 12 членове на Консервативната партия гласуваха редом с опозиционната Лейбъристка партия, като по този начин с 309 на 305 гласа бе одобрено предложение, според което крайното споразумение за Брекзит ще трябва да бъде прието и от британските народни представители, преди да влезе в сила. Гласуването бе счетено като първото голямо поражение на Мей по време на преговорите за напускането. \r\nПо-късно днес (четвъртък, 14 декември), Мей ще присъства на срещата на върха на Европейските лидери, която трябва да даде зелена светлина за започване на втора фаза от преговорите за Брекзит.  : Цанко Цолов", "date": "2017.12.14", "title": "AFP: Тереза Мей е разочарована от вота в британския парламент, но това няма да попречи на Брекзит, според премиера"}
{"url": "http://www.focus-news.net/news/2017/12/14/2467372/predsedatelyat-na-parlamenta-na-cherna-gora-ivan-brayovich-vsichki-v-regiona-chakame-s-netarpenie-vasheto-predsedatelstvo.html", "text": "Всички държави от региона с нетърпение очакваме вашето Председателство на Съвета на ЕС. На всяка крачка виждаме вашата подкрепа. Благодаря ви. С тези думи председателят на парламента на Черна гора Иван Брайович се обърна към вицепремиера и министър на външните работи Екатерина Захариева, съобщиха от пресцентъра на МВнР. Българският първи дипломат посрещна госта днес в Министерството на външните работи в София.   \r\nБрайович е на официално посещение в България – първото на председател на черногорския парламент у нас. Заедно с него у нас е и депутатът Тарзан Милошевич, председател на Групата за приятелство с България в черногорския парламент.   \r\n„Имаме уникален шанс в следващите две години да постигнем много, тъй като и бъдещите председателства на Съвета – Австрия, Румъния и Хърватия, подкрепят европейската интеграция на Западните Балкани – каза Екатерина Захариева. – Вие сте позитивен пример, който трябва да бъде стимулиран, а не демотивиран. Аз съм ваш адвокат.”   \r\n„Много сме доволни, че имаме такъв адвокат. Очаквам по време на Българското председателство да отворим всички преговорни глави”, отвърна Иван Брайович. \r\nМинистър Захариева припомни, че благодарение на постоянните усилия на българския министър-председател Бойко Борисов и цялото правителство темата за европейската перспектива пред Западните Балкани е върната сред приоритетите на ЕС. Тя предупреди, че това може да завиши твърде много очакванията към България като председател на Съвета на ЕС, но страната ни ще се стреми всяка от шестте държави в региона, които искат да се присъединят към Съюза, да получи позитивен сигнал на базата на собствените си заслуги и напредък.   \r\n„Силно се надявам по време на председателството си България да избута дотам този процес, че той да не може да се върне назад”, отговори Брайович и подчерта, че страната му е благодарна на България и за подкрепата за приемането в НАТО.  \r\n„Всички усилия на България са напълно безкористни. Смятам, че европейската перспектива държи Балканите стабилни”, сподели министър Захариева.   \r\nВизитата на Иван Брайович бе първата на председател на черногорския парламент у нас след възстановяването на държавността на страната. С министър Захариева той обсъди как да бъде засилено икономическото сътрудничество между двете държави, както и редица въпроси от международния дневен ред.", "date": "2017.12.14", "title": "Председателят на парламента на Черна гора Иван Брайович: Всички в региона чакаме с нетърпение вашето Председателство"}
{"url": "http://www.focus-news.net/news/2017/12/14/2467373/montana-bezplatni-meditsinski-pregledi-na-detsa-se-provezhdat-v-romskite-kvartali-v-berkovitsa-i-varshets.html", "text": "Безплатни медицински прегледи на деца се провеждат в ромските квартали в Берковица и Вършец, съобщиха за Радио „Фокус“ – Видин от Регионална здравна инспекция – Монтана. Педиатричните прегледи осъществяват чрез мобилни кабинети и ще продължат до края на месеца. Прегледите се извършват от двама специалисти по детски болести. В Община Берковица мобилния кабинет ще посети ромския квартал „Раковица“ в общинския център и село Бързия. Във Вършец мобилния кабинет ще бъде разположен пред сградата на поликлиниката. Прегледите са организирани в съответствие с Националната здравна стратегия за интегриране на ромското население.\r\nАнна ЛОЗАНОВА", "date": "2017.12.14", "title": "Монтана: Безплатни медицински прегледи на деца се провеждат в ромските квартали в Берковица и Вършец"}
{"url": "http://www.focus-news.net/news/2017/12/14/2467374/blagoevgrad-s-bogata-programa-otkrivat-ski-sezona-v-bansko-na-16-dekemvri.html", "text": "Снежни игри, злато, нов автомобил, ски звезди, Михаела Филева и 100 метра суджук, приготвен от Ути Бъчваров по специална банска рецепта, са изненадите за официалното откриване на най-добрия зимен курорт – Банско, съобщиха от пресцентъра на Община Банско.\r\nВ съботния ден, 16 декември, любителите на зимни спортове, ще могат да се насладят на изпълнен с емоции ден в бижуто на Пирин – Банско. Денят ще започне с играта „Ловци на съкровища”, където един късметлия ще открие злато в лифта. Празникът ще продължи със звезден урок, проведен от емблемата на Банско – Марк Жирардели и най-великия италиански спускач Кристиян Гедина. Той ще бъде в курорта специално за официалното откриване на сезона, като щафетата в забавлението ще поеме младата топ изпълнителка на българската музикална сцена – Михаела Филева.\r\nВ следобедните часове Ути Бъчваров обещава невиждано Кулинарно шоу на централния градски площад. 100 метра бански суджук, гигантско барбекю и три прасенца, ще изкушават сетивата, а самодейните състави към читалище „Никола Вапцаров” ще допълнят картината в стила на най-добрите бански традиции.\r\nОфициалната церемония по откриването на сезона, със специалното присъствие на министъра на туризма Николина Ангелкова и спортния министър Красен Кралев, ще започне в 18:00 ч., а след тържествените слова и пищните фойерверки, фолк фурията Анелия ще забавлява публиката със своите горещи изпълнения.", "date": "2017.12.14", "title": "Благоевград: С богата програма откриват ски сезона в Банско на 16 декември"}
{"url": "http://www.focus-news.net/news/2017/12/14/2467375/oblastno-patno-upravlenie-smolyan-uchastatsi-ot-patya-prez-prohoda-prevala-sa-zaledeni-no-obraboteni.html", "text": "Проходими при зимни условия са пътищата в област Смолян, съобщиха за Радио „Фокус“ – Смолян от Областно пътно управление – Смолян. Участъци от пътя през прохода Превала са заледени, но обработени с пясък и сол. Настилките на републиканските пътища в областта са предимно мокри. \r\nВремето е ясно, с отлична видимост. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти, като се регулира с пътни знаци. Заради пропадане на каменна подпорна, движението между селата Кошница и Могилица се осъществява в едната лента. Мястото е обозначено с пътни знаци. През деня не са получавани сигнали инциденти по републиканските пътища в областта.\r\nВ Смолян автомобилният трафик е интензивен в края на работния ден. По-натоварено е движението по централните улици и входно-изходните артерии на града. Пътните настилки са предимно сухи.\r\nНели ГЕРГЬОВСКА", "date": "2017.12.14", "title": "Областно пътно управление – Смолян: Участъци от пътя през прохода Превала са заледени, но обработени"}
{"url": "http://www.focus-news.net/news/2017/12/14/2467376/nina-stavreva-kmet-na-kavarna-s-350-hil-lv-shte-bade-po-golyam-byudzhetat-na-obshtinata-za-2018-g.html", "text": "С около 350 хил. лева ще бъде по-голям бюджетът на Община Каварна за догодина. Това обяви пред Радио „Фокус“ кметът Нина Ставрева. За 2018 г бюджетът ще бъде в размер на 14,5 млн. лв. с капиталова програма от около 1,3 млн. лв. и около половин милион за текущи ремонти в общината. \"Няма да се увеличават данъците в общината\", увери Ставрева. С бюджета за 2017 г. е имало предложение за незначително увеличение на данъците. Въпреки това в цялата Добричка област в Каварна са най-ниски данъците по отношение на план сметката и такса битови отпадъци, където ще бъдат предложени промени с незначителни увеличения, коментира кметът на Каварна.", "date": "2017.12.14", "title": "Нина Ставрева, кмет на Каварна: С 350 хил. лв. ще бъде по-голям бюджетът на общината за 2018 г."}
{"url": "http://www.focus-news.net/news/2017/12/14/2467377/sofiya-dvizhenieto-po-pat-ii-81-buchin-prohod-gintsi-pri-razklona-za-godech-se-izvarshva-v-edna-lenta-poradi-avariral-tir.html", "text": "Движението по път  II-81 Бучин проход - Гинци, при разклона за Годеч, се извършва в една лента поради аварирал ТИР. Това съобщиха от пресцентъра на Агенция \"Пътна инфраструктура\".\r\nТрафикът се регулира от \"Пътна полиция\".", "date": "2017.12.14", "title": "София: Движението по път  II-81 Бучин проход - Гинци, при разклона за Годеч, се извършва в една лента поради аварирал ТИР"}
{"url": "http://www.focus-news.net/news/2017/12/14/2467378/na-15-dekemvri-se-otvaryat-ofertite-za-stroitelen-nadzor-pri-rehabilitatsiyata-na-655-km-patishta-po-op-regioni-v-rastezh.html", "text": "Утре – 15 декември, се отварят офертите в обществената поръчка за изпълнител на строителния надзор при рехабилитацията на 65,5 км третокласни пътища в Южна България, съобщиха от пресцентъра на Агенция \"Пътна инфраструктура\". Със средства от Оперативна програма „Региони в растеж“ 2014-2020 г. ще се ремонтират 27 км от път III-866 Смолян - Стойките - Широка лъка, 26 км от път III-507 Кърджали – Мост – Манастир и над 12 км от път IІІ-109 за Мелник. \r\nОбществената поръчка е в 3 обособени позиции:\r\nОбособена позиция 1: Лот 24 Път III-866 Смолян - Стойките - Широка лъка, от км 8+225.53 до км 11+557.32 и от км 26+600 до км 50+484.86, с обща дължина 27.217 км, Област Смолян. Индикативна стойност: 600 000 лв. без ДДС.\r\nОбособена позиция 2: Лот 25 Път IІІ-109 І-1 – Мелник, от км 0+528 до км 12+815, с обща дължина 12,287 км, област Благоевград. Индикативна стойност: 150 000 лв. без ДДС.\r\nОбособена позиция 3: Лот 26 Път III-507 Кърджали – Мост – Манастир от км 0+055 до км 26+109, с обща дължина 26,054 км, област Кърджали. Индикативна стойност: 300 000 лв. без ДДС.", "date": "2017.12.14", "title": "На 15 декември се отварят офертите за строителен надзор при рехабилитацията на 65,5 км пътища по ОП „Региони в растеж“"}
{"url": "http://www.focus-news.net/news/2017/12/14/2467379/bsp-organizira-protest-protiv-uvelichenieto-na-tsenata-na-vodata.html", "text": "БСП организира протест срещу предстоящото увеличение на цената на водата в София и големите градове на страната, съобщиха от пресцентъра на БСП. Протестът ще се проведе утре, 15 декември, от 10.30 часа, в София, пред сградата на Комисията за енергийно и водно регулиране на бул. Княз Александър Дондуков № 8-10.", "date": "2017.12.14", "title": "БСП организира протест против увеличението на цената на водата"}
{"url": "http://www.focus-news.net/news/2017/12/14/2467380/turskiyat-vanshen-ministar-shte-napravim-vsichko-vazmozhno-za-priznavaneto-na-iztochen-erusalim-za-stolitsa-na-palestinska-darzhava.html", "text": "Ще направим всичко възможно за признаването на Източен Ерусалим за столица на една бъдеща независима палестинска държава, това заяви в четвъртък външният министър на Турция Мевлют Чавушоглу, пише вестник Daily Sabah.\r\n„Признаването на палестинска държава съвпада с решения на ООН. Ние ще се борим за признаването на Източен Ерусалим за палестинска столица“, заяви в четвъртък Чавушоглу, ден след като в сряда Организацията за ислямско сътрудничество призна града за столица на Палестинската автономия, но столица намираща се под „окупация“. : Цанко Цолов", "date": "2017.12.14", "title": "Турският външен министър: Ще направим всичко възможно за признаването на Източен Ерусалим за столица на палестинска държава"}
{"url": "http://www.focus-news.net/news/2017/12/14/2467381/stara-zagora-uchenicheski-sporten-praznik-organizira-obshtinata.html", "text": "Спортен празник като финално събитие от кампанията „Стара Загора - Европейски град на спорта 2017“ организира днес Община Стара Загора за училищата, съобщиха от пресцентъра на Общината.\r\nВ зала „Стара Загора“ състезатели от 11 училища в града се състезаваха в различни спортни дисциплини. В надпреварата участваха отбори от СУ „Васил Левски“, Второ основно училище „П.Р. Славейков“, СУ „Христо Смирненски“, ОУ „Самара“, Девето основно училище, Единадесето основно училище, ОУ „Георги Райчев“, Частно училище „Елин Пелин“ , ПГ „Райна княгиня“, и ПГ „Недьо Ранчев“.\r\n„Пожелавам Ви много спортен дух, много хъс и желание за победа, нека спечели най-добрият. Състезавайте се, забавлявайте се, приготвили сме много награди“, каза при откриването ресорният зам.-кмет Красимира Чахова.\r\nНай-напред в надпреварата се впуснаха най-малките, ученици от 2-4 клас. Те участваха в щафетна игра в отбори от по три момичета и три момчета. След това се състезаваха по стрелба с тенис топка в кошче закрепено на пода. \r\nЗа батковците и какичките от 5-7 и 8-10 клас състезанието беше пренасяне на топката и стрелба в баскетболен кош. Освен това те участваха и в състезание по отбелязване на гол в обръч закрепен на футболна врата.\r\nВсички участници в празника получиха специални тениски с логото на кампанията. Отборите бяха отличени с купи и ваучери, с които да се закупят спортни пособия за училищата.", "date": "2017.12.14", "title": "Стара Загора: Ученически спортен празник организира Общината"}
{"url": "http://www.focus-news.net/news/2017/12/14/2467382/mayor-mihail-mladenov-predstavitelen-duhov-orkestar-na-vvs-orkestarat-vazstanovyava-stari-marshove-ot-balkanskata-i-parvata-svetovna-voyna.html", "text": "Представителният оркестър на Военновъздушните сили (ВВС) възстановява стари маршове от времето на Балканската война и на Първата световна война. Това съобщи в предаването „Със славната 2-ра Тракийска дивизия – За честта на България” на Радио „Фокус”-Пловдив майор Михаил Младенов, диригент на оркестъра. \"Това се случва благодарение на Красимир Узунов, покрай представянето на неговата книга „Каймакъ-Чаланъ“, защото ние участваме в тези представяния в цяла Българи. Така ние се сдобихме с някои снимки на стари преснимани партитури, които са били за тригласен мъжки хор”, уточни майор Младенов. По думите му преди години не е имало навсякъде оркестри и по време на Балканската и Първата световна война маршовете са се пеели от войниците и така са били разучавани. „И сега, благодарение на тези стари снимки, се опитваме да възстановим някои стари маршове”, добави майор Младенов. Оркестърът е възстановил старата патриотична песен от времето на Първата световна война „Съюзници, разбойници“ и марша „Български орли“, по текст на Любомир Бобевски и музиката на Радул Милков – първия български военен пилот, извършил първия военен полет у нас. „Благодарение на сътрудничеството с Радио и Агенция „Фокус” се сдобихме с тези ценни маршове, които няма откъде другаде да намерим”, каза майор Младенов.\r\nТой посочи също, че Представителният духов оркестър на ВВС има близо 115 участия има през годината, обхващащи територията от Панагюрище до Златоград. Участията са свързани най-вече с ритуали и чествания. Програмата на музикантите е толкова натоварена, че дори отпуските им се съобразяват с участията. „Гледаме да поддържаме едно постоянно присъствие, за да може военният духов оркестър целогодишно да изпълнява  задълженията си”, каза майор Младенов.\r\nУтре оркестърът ще свири при полагане на тържествена клетва на военнослужещи на 68-ма бригада специални сили, което не се е случвало от 10 години. „Ще имаме и голям коледен благотворителен офицерски бал на 19 декември, който е под егидата на 110-ти логистичен полк”, каза майор Младенов. Целта на инициативата е да бъдат подпомогнати деца на загинали военнослужещи. Балът ще се проведе в голямата зала на Военния клуб в Пловдив. “Нашият оркестър, съвместно с Ансамбъла на българската армия и танцови формации от Военен клуб-Пловдив, сме подготвили около два часа и половина програма”, добави той. На 21 декември в Авиобаза \"Граф Игнатиево\" оркестърът ще изнесе коледен концерт за всички военнослужещи в базата и техните деца. „След края на коледния концерт ще отидем заедно да посрещнем Дядо Коледа, който ще пристигне с един самолет”, каза майор Младенов.\r\nПредставителният оркестър на Военновъздушните сили в България е създаден на 1 октомври 2000 г., а от 1 декември 2012 г. вече е в състава на авиобаза Граф Игнатиево. Той е образуван от сливането на други два оркестъра  – оркестърът на корпус \"Тактическа авиация\" в Пловдив и Гарнизоннният военен духов оркестър при ДНА-Пловдив.\r\nОркестърът днес се състои от 29 музиканти, като и в момента тече конкурс за избор на кларнетист и тромпетист.\r\nЦветана ТОНЧЕВА", "date": "2017.12.14", "title": "Майор Михаил Младенов, Представителен духов оркестър на ВВС: Оркестърът възстановява стари маршове от Балканската и Първата световна война"}
{"url": "http://www.focus-news.net/news/2017/12/14/2467383/stefan-radev-kmet-na-sliven-sredstvata-za-remonta-na-bul-hadzhi-dimitar-se-ochakvat-do-kraya-na-godinata.html", "text": "Най-вероятно до края на годината средствата, гласувани от правителството за ремонта на бул. „Хаджи Димитър“, ще бъдат по сметките на Община Сливен, заяви днес кметът Стефан Радев, съобщиха от Община Сливен. Проектът е за реконструкция в участъка от светофарите пред бившия Спортен магазин до общинската сграда. На 13 декември Правителството гласува за ремонта да бъдат отпуснати 1,8 милиона лева.\r\n„Общият ни стремеж е да изпълняваме проекти на много по-ниска стойност, отколкото са били замислени или изпълнявани. Мисля, че с тази сума ще успеем да се справим“, коментира още кметът. Той обясни, че проектът ще бъде актуализиран, тъй като е минало много време от неговото изготвяне и трябва да бъде съобразен с промените в законодателството, свързани с проектирането. След това ще бъдат обявени процедурите за обществени поръчки.\r\n„Не мога да се ангажирам със срок. Срокът за усвояване на средствата е две календарни години. Тази година ще се брои за първа, а 2018 за втора. Така че най-вероятно пак ще се стигне да поискаме още една година. Ако няма жалби и обструкции по поръчките, проектът може да се реализира в рамките на следващата година“, коментира още кметът Стефан Радев.\r\nПроектът за реконструция на бул.“Хаджи Димитър“ е изготвен през 2009 г. и е на стойност близо 2,2 милиона лева.\r\nОсвен изграждането на кръгово кръстовище на „Розова градина“ и пробива на ул. „Раковски“, това е другият мащабен инфраструктурен проект, който Община Сливен предстои да реализира.", "date": "2017.12.14", "title": "Стефан Радев, кмет на Сливен: Средствата за ремонта на бул. „Хаджи Димитър“ се очакват до края на годината"}
{"url": "http://www.focus-news.net/news/2017/12/14/2467384/deutsche-welle-brekzit-otbranata-i-migratsiyata-sa-vazhnite-temi-na-predstoyashtata-sreshta-na-varha-na-evropeyskite-lideri.html", "text": "Отбраната, миграцията и Брекзит са най-важните неща от дневния ред на насрочената за четвъртък вечер среща на върха на Европейските лидери, съобщава Deutsche Welle. \r\nПървото нещо, което лидерите ще обсъдят, ще бъде общият пакт за отбрана на Съюза. Според споразумението, 25 държави заедно ще развиват своите военни възможности, инвестират в общи проекти и поддържат съответните си въоръжени сили. 17 предложения засягащи общия пакт за отбраната са на дневен ред, съобщава медията. \r\nЩо се отнася до миграционната политика, по-рано председателят на Европейския съвет Доналд Туск определи действащите планове относно мигрантите като „неефективни“, на фона на опозицията от страна на Унгария, Полша, Словакия и Чешката република, които отказват да приемат бежанци. По данни на медията, на срещата ще бъде обсъден възможен краен срок, към който да се въведат промени в квотите за мигрантите. \r\nТретата важна точка от дневния ред е Брекзит. Очаква се лидерите да гласуват преминаване към втора фаза от преговорите за британското напускане на Съюза, ден след като в сряда британският премиер Тереза Мей получи първия си сериозен удар от рефередума за Брекзит насам – Парламента прие промени, според които народните представители ще трябва да одобрят крайния вариант на споразумението за напускането на Съюза.  : Цанко Цолов", "date": "2017.12.14", "title": "Deutsche Welle: Брекзит, отбраната и миграцията са важните теми на предстоящата среща на върха на европейските лидери"}
{"url": "http://www.focus-news.net/news/2017/12/14/2467385/pregled-na-mezhdunarodnite-novini-do-18-chasa-agentsiya-fokus.html", "text": "Отбраната, миграцията и Брекзит са най-важните неща от дневния ред на насрочената за четвъртък вечер среща на върха на Европейските лидери. \r\nПървото нещо, което лидерите ще обсъдят, ще бъде общият пакт за отбрана на Съюза. Според споразумението, 25 държави заедно ще развиват своите военни възможности, инвестират в общи проекти и поддържат съответните си въоръжени сили. 17 предложения засягащи общия пакт за отбраната са на дневен ред.\r\nЩо се отнася до миграционната политика, по-рано председателят на Европейския съвет Доналд Туск определи действащите планове относно мигрантите като „неефективни“, на фона на опозицията от страна на Унгария, Полша, Словакия и Чешката република, които отказват да приемат бежанци. Най-вероятно на срещата ще бъде обсъден възможен краен срок, към който да се въведат промени в квотите за мигрантите. \r\nТретата важна точка от дневния ред е Брекзит. Очаква се лидерите да гласуват преминаване към втора фаза от преговорите за британското напускане на Съюза, ден след като в сряда британският премиер Тереза Мей получи първия си сериозен удар от рефередума за Брекзит насам – Парламента прие промени, според които народните представители ще трябва да одобрят крайния вариант на споразумението за напускането на Съюза.  \r\n*** Британският премиер Тереза Мей изрази разочарованието си от провелото се в сряда гласуване в британския парламент, при което част от нейната Консервативна партия се присъедини към опозицията, но министър-председателят отбеляза, че това няма да попречи на излизането на Великобритания от ЕС. \r\nПо думите на Мей, „разочарована съм от приетата (в сряда – б.р.) поправка, но всъщност напредъкът по закона за излизането от ЕС продължава в Камарата на общините и ние сме на път да осъществим Брекзит“. Агенция „Фокус“ припомня: На гласуване, провело се в сряда вечерта в лондонския парламент, 12 членове на Консервативната партия гласуваха редом с опозиционната Лейбъристка партия, като по този начин с 309 на 305 гласа бе одобрено предложение, според което крайното споразумение за Брекзит ще трябва да бъде прието и от британските народни представители, преди да влезе в сила. Гласуването бе счетено като първото голямо поражение на Мей по време на преговорите за напускането. \r\nПо-късно днес (четвъртък, 14 декември), Мей ще присъства на срещата на върха на Европейските лидери, която трябва да даде зелена светлина за започване на втора фаза от преговорите за Брекзит.  \r\n*** Ежегодната пресконференция на руския държавен глава Владимир Путин, провела се в четвъртък, приключи, след като говорителят на Кремъл Дмитрий Песков припомни на президента, че има насрочена среща за 16:00 часа. \r\nНа тазгодишната пресконференция Путин отговори на общо 65 въпроса на руски граждани в рамките на 3 часа и 42 минути. Ето и най-важните извадки от събитието:\r\nПрезидентските избори: Държавният глава обяви, че на президентските избори през март 2018 г. ще се яви като независим кандидат, но отбеляза, че „ще разчитам на подкрепата на тези политически сили, които споделят моите възгледи за развитието на страната“. Путин разкри, че ако спечели нов мандат, ще се съсредоточи „върху развитието на инфраструктурата, здравеопазването, образованието, както казах вече и върху високите технологии… без съмнение и върху повишаване доходите на гражданите“. Путин обаче отказа да разкрие информация относно предизборната си кампания. \r\nОтносно липсата на конкурентноспособна опозиция: Президентът заяви, че „когато говорим за опозиция, важно е не толкова да се вдига шум по площадите или или в парламента, или дори да се говори за антинароден режим, но вместо това да се предложи нещо по-добро“. Путин отбеляза още, че „най-лесното нещо би било да кажа, че не е моя работа да обучавам моите опоненти“, но изрази предпочитанието си за конкурентна политическа среда в Русия.\r\nНа въпроса дали се страхува от опозицията, Путин отговори така: „Властите не са се страхували и не се страхуват от никого“. \r\nКорупцията в правоохранителните органи: Путин заяви, че смята да въведе в полицията ротационният принцип на офицери и началници, който вече действа успешно срещу корупцията в армията. \r\nЩо се отнася до развитието на военните сили, държавният глава разкри, че се стреми да развива армията и флота, но без да се забърква в надпревара за въоръжение или натоварва излишно бюджета. \r\nОтношенията със САЩ и Доналд Тръмп: Aмериканският президент има пред себе си важни задачи за изпълнение, сред които здравната реформа, подчерта Путин, като изрази надеждата си, че Тръмп не е изгубил желание за подобряване на двустранните отношения. По думите на руския президент, това би било в „интересите и на американския и на руския народ“. \r\nЩо се отнася до разследването относно руска намеса на американските президентски избори, Путин отбеляза, че „това са обвинения на хора, които са против Тръмп и които искат да придадат на неговите действия нелегитимен характер“. \r\nДържавния глава оцени високо работата на действащото правителство, въпреки, по неговите думи, \"наличието на определени проблеми“ \r\nЗа действията на Михаил Саакашвили в Украйна: „Считам, че делата на Саакашвили са подигравка с грузинския и украинския народ“, бяха думите на Путин. \r\n*** Министърът на външните работи на Сърбия Ивица Дачич размаха последното решение на Международния наказателен трибунал за бивша Югославия, в което Хърватия бе определена за страна-агресор, в коментира си относно заведеното дело в тази страна, срещу петима бивши генерали от Югославската народна армия, по подозрения, че са обстрелвали използваната за хърватски парламент сграда  „Бански двори“, в Загреб, през 1991 година.\r\n„Това се прави по вътрешни причини и с пропагандни цели, защото Хърватия не отива на добре. Тя бе определена като страна агресор. Това го решиха съдиите от Хагския трибунал, докато Сърбия никога не е споменавана като страна в подобно решение“, заяви той, в ефира на сръбската телевизия „Пинк“.\r\nДачич добави, че хърватите „са се вкарали в нещо, което вече искат да напуснат, но изпитват трудности“.\r\nСръбският дипломат припомни заявлението на бившия президент на Хърватия Франьо Туджман, в което изразява радостта си, че жена му не е сръбкиня. „Представете си какво ще стане, ако аз кажа, че съм щастлив, че жена ми не е албанка или хърватка. Точно, както той говореше, както строеше хърватското общество“, подчерта Дачич.\r\nТези коментари на Дачич, дойдоха, след като хърватската полиция проведе извънредна пресконференция в сряда, на която обяви, че след 26 години на „интензивни и сложни разследвания“, случаят с атаката над „Бански двори“, най-накрая е разрешен.\r\nПо време на бомбардировката, в сградата се намират Туджман, Щипе Мешич и Анте Маркович. \r\nХърватска повдигна обвинения срещу шестима висшестоящи генерали от Югославската народна армия за бомбардировката – пет от тях са сърби, а един е родом от Хърватска.\r\n*** Гражданската гвардия на Испания задържа в четвъртък Пабло Равентоса, генералният директор на компания Unipost, осъществяваща дейност в сферата на пощенските услуги. Полицейската акция е проведена във връзка с разследването около организацията на референдума за независимост на Каталуния, проведен през октомври т.г.\r\nСпоред материала на каталунския вестник, от няколко дни, органите на реда провеждат обиски в офисите на много предприятия в каталунския град Хоспиталитат-де-Льобергат. Гвардейците търсят документи, свързани с разходите на регионалното правителство за организирането на референдума, обявен за незаконен и недействителен от Конституционния съд на Испания. В случая на Равентоса, властите търсят данни за извършени плащания, за разпращането на писмата със списъците на избирателите.\r\n*** Анархисти от групировката „Рубикон“ нападнаха рано сутринта в четвъртък посолството на Саудитска Арабия в Гърция, в знак на протест срещу бомбардировките над Йемен и природа на кралския режим в Рияд. Анархистите разгромиха будката на охраната и хвърляха по посолството всякакви предмети, които им попадаха под ръка.\r\nЦялото нападение е заснето на клипче, качено на интернет страницата на гръцките анархистки организации.\r\nСъдейки по това, което се вижда от видеозаписа, в нападението са участвали не по-малко от шест души, пристигнали на мястото на мотоциклети.\r\nВ заявлението на „Рубикон“ се казва, че групировката протестира срещу феодалните закони в Саудитска Арабия, установени от кралското семейство, което, според анархистите, се опитва да ги наложи на другите страни в близкоизточния регион, а след това и по целия свят.\r\nВ заявлението се казва още, че действията на терористите от т.нар. „Ислямска държава“, са практика в Саудитска Арабия от десетилетия и тя не се срамува да ги прави пред очите на целия „цивилизован свят“ – по стадионите се секат глави и ръце, унижават се жените, унижават се хомосексуалистите. Робството в тази страна е отменено през 1962 година само на хартия и икономическите мигранти са принудени да живеят в условия на реално робство, твърдят от анархистката групировка.\r\n*** Председателят на Европейския Съвет Доналд Туск предупреди в четвъртък, че вторият кръг от преговорите за Брекзит ще е „истинско изпитание за единството“ на ЕС.\r\n„Нямам никакви съмнения, че истинското изпитание за единството ни, ще е вторият кръг от преговорите за Брекзит“, заяви той пред репортерите, които го посрещнаха преди началото на срещата на върха на Европейския съюз в четвъртък, на която се очаква европейските лидери да благословят придвижването на преговорния процес за Брекзит, към темите от втората фаза, за бъдещите търговски отношения между Лондон и Брюксел и условията на транзитния период след напускането на Великобритания.\r\n***", "date": "2017.12.14", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/12/14/2467386/stefan-shivachev-rim-plovdiv-traditsiyata-9-ti-pehoten-polk-da-bade-v-osnovata-na-vsichki-patriotichni-chestvaniya-v-plovdiv-se-sazdava-v-kraya-na-19-vek.html", "text": "Традицията 9-ти пехотен полк да бъде в основата на всички патриотични чествания в Пловдив се създава в края на 19 и началото на 20 век. Това каза в предаването „Със славната 2-ра Тракийска дивизия – За честта на България” на Радио „Фокус”-Пловдив Стефан Шивачев, директор на Регионалния исторически музей. \r\n„Първото име, което свързваме с окончателното устройване на полка в края на 19 век, е името на подполковник Васил Делов, по-късно полковник и генерал от Българската армия. Васил Делов е командир на полка от началото на 1893 г. до 15 февруари 1900 г.”, обясни Шивачев. По думите му това, което е най-характерното за този период, е, че по времето на Делов се създава казармения комплекс на 9-ти пехотен полк – със сградите, които са построени, с полигоните, на които се провеждат занятията на полка.\r\nПо-късно, когато полковник Васил Делов напуска Пловдив и длъжността командир на 9-ти пехотен полк, прославя името си като командир на Кърджалийския отряд, който освобождава източните Родопи, а по-късно в Беломорска Тракия, в Източна Тракия прославя военните съединения от този отряд с победи, които постига Българската войска. „Подготовката на полка през всичките тези години в края на 19 и началото на 20 век е насочена към предстоящите войни за национално обединение”, каза още Стефан Шивачев. По думите му след 1903г., след Илинденско-преображенско въстание става ясно, че националното обединение на България може да бъде постигнато само по пътя на войната. „И затова, не само 9-ти пехотен полк, а всички български военни поделения през този период се подготвят с цел участие в тази война. Интересното за тези години е, че се утвърждава една много интересна максима, че да служиш в 9-ти пехотен полк, чийто патрон е княгиня Климентина, е въпрос на гордост и чест”, добави Стефан Шивачев.\r\nЦветана ТОНЧЕВА", "date": "2017.12.14", "title": "Стефан Шивачев, РИМ - Пловдив: Традицията 9-ти пехотен полк да бъде в основата на всички патриотични чествания в Пловдив се създава в края на 19 век"}
{"url": "http://www.focus-news.net/news/2017/12/14/2467387/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от - 2° до +20°. Времето над по-голямата част от страната е предимно облачно. Слаб вятър духа в областите Търговище, Добрич, София, Враца, Кюстендил и Смолян. Пътните настилки в страната са предимно сухи, по усойните райони – мокри, а в планинските – частично заледени и обработени. Намалена видимост поради мъгла няма.Ограничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: област Стара Загора: Временно се ограничава движението на МПС в лявото платно /посока София / по АМ Тракия от км 192+500 до км 193+800, движението се осъществява двупосочно в дясно платно - една лента за посока София-Бургас и една лента за посока Бургас-София поради извършване на ремонтни дейности. Срок до 21.12.2017 г.; област Бургас: от км 324+000 до км 359+000 в участъка „Карнобат-Ветрен” ще се извършват ремонтни дейности на асфалтовата настилка.Движението се регулира от пътни знаци.Срок до 18.12.2017 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 25.12.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 18.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.; \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: за посока София: гр. Баня – с. Марино поле – гр. Карлово и път I-6 Карлово – София; за посока Бургас: гр. Баня – с. Васил Левски и път I-6 Карлово – Бургас. Срок до 22.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.14", "title": "Актуална пътна обстановка към 17.30 часа"}
{"url": "http://www.focus-news.net/news/2017/12/14/2467388/sliven-koleden-bal-za-mladezhi-v-neravnostoyno-polozhenie-se-provede-v-grada.html", "text": "В Коледен балпод надслов  „Различни, но заедно“ се проведе в Сливен. В него участваха младежи в неравностойно положение от защитените жилища, центровете за настаняване от семеен тип, Дневен център за деца и лица с увреждания \"Св. Стилиян Детепазител\" и Дневен център за рехабилитация и интеграция към Фондация \"Инициатива съпричастност\"-Сливен. Това съобщиха от пресцентъра на Община Сливен. Кметът Стефан Радев поздрави присъстващите и изрази подкрепата на Общината към хората в неравностойно положение.\r\n„Всички очакваме Коледа и Нова година с нетърпение, защото се надяваме след тях всичко да се промени към по-добро. Имаме нужда от тези празници, защото те носят светлина, топлота и човечност, които често липсват в натоварените ни делници. Нека си пожелаем хората да станат по-добри и състрадателни, да се научим да прощаваме и подаваме ръка на слабите, да се учим от грешките и да не се предаваме. Община Сливен изпълнява активно социалната си политика и оказва подкрепа към хората в неравностойно положени“, каза Стефан Радев. Поздравления към гостите отправи и заместник-кметът по хуманитарни дейности Пепа Чиликова.\r\nОрганизатори на събитието бяха Община Сливен и Младежкият дом, подпомогнати от доброволците Паола и Давид от Испания, които за една година са в Сливен , за да работят с младежите и от Младежки общински съвет.\r\nЧаст от събитието се финансира по проект \"Различни, но заедно\" -програма \"Еразъм+\" на ЕС , подпрограма \"Европейска доброволческа служба\", друга част - от спонсори. В програмата участваха Младежки танцов ансамбъл \"Браво\", поп-клуб \"Ритъм\" с ръководител Елена Пеева, балет \"Империя\", млади поп-изпълнители, Дядо Коледа, елфчета и коледари.", "date": "2017.12.14", "title": "Сливен: Коледен бал за младежи в неравностойно положение се проведе в града"}
{"url": "http://www.focus-news.net/news/2017/12/14/2467389/blagoevgrad-normalno-pri-zimni-usloviya-se-izvarshva-dvizhenieto-po-osnovnite-patni-arterii-v-oblastta.html", "text": "Нормално при зимни условия се извършва движението по основните пътни артерии в областта. Tрафикът е интензивен по автомагистрала „Струма“ и главен път Е-79. Това съобщиха за Радио „Фокус“ – Пирин от Областно пътно управление – Благоевград. В област Благоевград няма въведени ограничения за движението на моторни превозни средства. Възможно е на места да се извършват частични ремонти дейности по асфалтовата настилка, като всички те ще бъдат сигнализирани с необходимите пътни знаци и табели. Няма регистрирани инциденти по пътищата през деня.\r\nЛора КАЛЧЕВА", "date": "2017.12.14", "title": "Благоевград: Нормално при зимни условия се извършва движението по основните пътни артерии в областта"}
{"url": "http://www.focus-news.net/news/2017/12/14/2467390/afp-spetsialniyat-predstavitelyat-na-oon-za-siriya-e-podkopal-pozitsiyata-si-spored-damask.html", "text": "Специалният представител на ООН за Сирия, Стефан де Мистура, е подкопал позицията си, заради свой коментар пред швейцарска телевизия. Това е заявил представител на Дамаск, предава AFP. \r\nВ сряда Мистура е дал интервю за швейцарска телевизия, в което призовава руския държавен глава да „има куража“ и да убеди сирийския си колега Башар Асад да проведе нови избори в страната. Критиката е оправена на фона на провеждащия се в четвъртък последен ден от осмия кръг на преговорите за Сирия, състоящи се в Женева под егидата на ООН, а автор на обвинението е Башар Джафари – лидерът на делегацията на режима в Дамаск. \r\n„Неговото изказване (на Мистура, б.р.) подкопа мандата му като посредник в преговорите и това ще засегне целия процес в Женева“, отбеляза Джафари пред репортери в четвъртък. : Цанко Цолов", "date": "2017.12.14", "title": "AFP: Специалният представителят на ООН за Сирия е „подкопал“ позицията си, според Дамаск"}
{"url": "http://www.focus-news.net/news/2017/12/14/2467391/sliven-prohodite-sa-otvoreni-za-leki-avtomobili.html", "text": "Няма въдени ограничения по пътищата на територията на област Сливен, съобщиха за Радио „Фокус“ – Сливен от областно „Пътно управление“. Котленски проход е отворен за всички моторни превозни средства.  Проходите Вратник и Твърдишки са забранени за МПС над 10 т.\r\nВ област Ямбол движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Движението се осъществява по изграден обходен път до моста с ограничение на скоростта до 30 км/ч. Движението по пътя Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка.\r\nДвижението по пътя  Каменец – Стефан Караджово от км 24+600 до км 39+300 се осъществява двупосочно в една лента поради ремонтни дейности на асфалтовата настилка.\r\nДвижението по пътя Малък Манастир –  Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срокът е до 31 декември.\r\nТрафикът в сливенския участък на АМ „Тракия“, по Подбалканския път, пътят Нова Загора – Сливен – Бургас, Ямбол – Сливен и Нова Загора – Раднево е натоварен. Камери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие.", "date": "2017.12.14", "title": "Сливен: Проходите са отворени за леки автомобили"}
{"url": "http://www.focus-news.net/news/2017/12/14/2467392/predstoyashti-sabitiya-v-stranata-za-15-dekemvri-agentsiya-fokus.html", "text": "***\r\nОт 09.45 часа на „Дондуков“ 2 президентът Румен Радев ще проведе среща с председателя на парламента на Черна гора Иван Брайович. \r\nПо-късно в зала „Средец“ на София Хотел „Балкан“ държавният глава ще вземе участие в тринадесетия Национален иновационен форум, който ще  се проведе под негов патронаж. Тази година събитието е с тема „България в глобалните технологични вериги“. \r\n***\r\nОт 15.00 часа в зала „Пресцентър“ на Министерство на труда и социалната политика ще се състои пресконференция, на която министър Бисер Петков и неговият екип ще отчетат основни резултати от дейността на министерството през настоящата година и ще представят акценти от бъдещата му дейност. \r\n***\r\nОт 09.00 часа ще започне редовното заседание на Народното събрание.\r\n***\r\nОт 09.30 часа 15 състав на СГС ще гледа делото срещу Любомир Д. (115-118 НК).\r\n***\r\nОт 09.30 часа II състав на Специализирания наказателен съд ще гледа делото срещу Стоян Б. за организиране и ръководене на организирана престъпна група. \r\n***\r\nОт 09.30 часа ХVIII състав на Специализирания наказателен съд ще гледа делото срещу Бисер Х. и Ивайло И. за организиране и ръководене на организирана престъпна група. \r\n***\r\nОт 10.00 часа V състав на Специализирания наказателен съд ще гледа делото срещу Илчо И., Станко Ж., Евгений И. и др. за организиране и ръководене на организирана престъпна група. \r\n***\r\nОт 10.00 часа VI състав на Специализирания наказателен съд ще гледа делото срещу Шерго А., Теодор Д., Красимир Б. и др. за образуване и ръководене на организирана престъпна група. \r\n***\r\nОт 10.00 до 16.00 часа в зала „Опал“ на хотел „Рамада“ ще се проведе семинар на НАП, свързан с промените в данъчното и осигурително законодателство, които ще влязат в сила от 1 януари 2018 г.\r\n***\r\nОт 10.00 до 17.00 часа зала „Тържествена“ в Централен военен клуб, Посолството на Република Полша в София и Софийски форум за сигурност организират семинар, посветен на Общата политика за сигурност и отбрана на ЕС (ОПСО).\r\n***\r\nОт 10.00 часа в Центъра по транфузионна хематология към ВМА представители на футболния клуб ЦСКА клуб ще участват в кръводарителска акция „Дари кръв, спаси живот”.\r\n***\r\nОт 10.00 часа в Националния прескуб на БТА ще се проведе пресконференция на Съюза на българските спасители, по време на която ще стартират кампания за набиране на средства за създаване на мобилно приложение „Гражданска система за уведомяване при бедствия, катастрофи, извънредни ситуации“.\r\n***\r\nОт 10.30 часа XV състав на Специализирания наказателен съд ще гледа делото срещу Христо М., Филип Ч., Мехмед М. и др. за организиране и ръководене на организирана престъпна група. \r\n***\r\nОт 10.30 часа пред сградата на КЕВР ще се проведе протест срещу увеличението на цената на водата.  \r\n***\r\nОт 11.00 часа в експозицията на Националния политехнически музей ще бъде открита гостуващата изложба от Исторически музей – Попово „И ние бяхме деца“.\r\n***\r\nОт 11.00 часа в зала „Средец“ в „София хотел Балкан“ състои 13-ият Национален иновационен форум под егидата на президента Румен Радев. В дискусията ще се включат и вицепремиерът Томислав Дончев и ръководителят на Представителството на Европейската комисия в България Огнян Златев.\r\n***\r\nОт 11.00 часа в Държавната агенция „Електронно управление“ (ДАЕУ) ще се проведе кръгла маса „Сътрудничество в областта на кибер сигурността и политиките за интернет-диалог България–ICANN, в светлината на Българското председателство на Съвета на ЕС 2018“.\r\n***\r\nОт 13.00 часа главният прокурор Сотир Цацаров и директорът на НУИИ „Илия Петров“  Донка Павлова ще открият изложба, организирана от възпитаниците на Художествената гимназия в София. Събитието ще се проведе на 4-тия етаж на Съдебната палата, в пространството пред кабинета на главния прокурор.\r\n***\r\nОт 13.30 часа кметът на София Йорданка Фандъкова и министърът на вътрешните работи Валентин Радев ще представят етапа на изграждане на Единна система за сигурност във Центъра за видеонаблюдение на Столичната община на ул. „Бенковски“ 12.\r\n***\r\nОт 13.30 часа в „Гранд хотел София“ ще се проведе Шестият икономически форум на списание „Мениджър“. Участие в него ще вземат вицепремиерът Томислав Дончев, aрх. Пламен Мирянов - \"Мениджър на годината 2017\" , Ивайло Пенчев, Владимир Каролев и др.\r\n***\r\nОт 13.30 часа VI състав на Специализирания наказателен съд ще гледа делото срещу Христо К., Кръстю Д. и Ивайло С. за организиране и ръководене на организирана престъпна група, създадена с цел изнудване. \r\n***\r\nОт 14.00 часа в зала 5 на МОН, Министерството на образованието и науката и Столичната общинска агенция за приватизация и инвестиции /СОАПИ/ ще подпишат Меморандум за сътрудничество с цел създаване на интернет базирана платформа „Дигитална карта на образователната система в Столичната община за подготовка на кадри“.\r\n***\r\nВ 15.30 часа на карго терминала на летище „София“ ще пристигне млада женска птица от световно застрашения вид брадат лешояд, подарък на България от зоопарк Гоудау, Швейцария.\r\n***\r\nОт 18.30 часа в 22-ро Средно училище „Георги С. Раковски“ ще започне Националното състезание по дебати SDA Open 2017.\r\n***\r\nОт 19.00 часа в зала 1 на НДК ще се състои концерт „20 години Коледни звезди – златните български хитове“.\r\n***\r\nОт 19.00 часа в Държавния куклен театър децата и преподавателите от Националното училище за музикално и сценично изкуство „Проф. Панчо Владигеров” ще  представят коледна джаз приказка „От деца за деца“. \r\n***\r\nОт 17.30 часа в Градската библиотека „Паисий Хилендарски“ ще се състои младежки концерт на сдружение „15 лалета“ – Хисаря, озаглавен  „Любими песни от любими филми”.\r\n***\r\nОт 11.00 часа в Посетителския информационен център, Национална агенция за приходите съвместно с Община Банско и Областна дирекция на МВР ще проведат информационна среща с туристическия бранш във връзка с предстоящия зимен сезон 2017/2018.\r\n***\r\nОт 15.00 часа в спортна зала „Младост“ стартират битките на Традиционния коледен турнир по футбол, който се организира от Община Бургас.\r\n***\r\nОт 18.00 часа в Градска художествена галерия ще бъде представена традиционна изложба по повод предстоящите коледно- новогодишни празници. \r\n***\r\nОт 18.00 часа във фоайето на Община Благоевград ще се проведе чете на коледни приказки.\r\n***\r\nОт 19.00 часа в зала „Яворов“ ще бъде представен концерт под надслов „Коледен блясък“ на танцов клуб „Блясък“.\r\n***\r\nОт 17.00 часа в зала „Петя Дубарова“ в Културен център „Морско казино“ ще бъдат наградени всички номинирани в Националния конкурс за православна поезия и проза „Рождество на Спасителя“- Бургас 2017.\r\n***\r\nВ НЧ „Изгрев 1909“ – Бургас ще се проведе творческа работилница за писма, новогодишни късмети и снежинки „Пощенска кутия за съкровени желания“.\r\n***\r\nОт 10.30 часа в детската градина на с. Равнец, младежите на БМЧК  и Държавен куклен театър Бургас ще изнесат представление „Коледа с приятели“ за 57деца. За всички тях са осигурени подаръци, шоколадови изделия и по един здравословен хранителен пакет. От 12.00 часа в училище „Св. св. Кирил и Методи “  102 ученици ще получат здравословни хранителни пакети.\r\n*** \r\nОт 11.00 часа в зала „Морски сговор” на Военноморския музей – Варна ще бъде открита изложбата „Многото пътеки към морската история 2017”.\r\n***\r\nОт 18.00 часа в  Археологически музей – Варна ще бъде открита изложбата „Спомен за Владо“ по повод 50 години от рождението на художника Владимир Петров Димитров (1967 – 2013).\r\n***\r\nОт 19.00 часа в Драматичен театър „Стоян Бъчваров“ народната певица Славка Калчева ще изнесе концерт в подкрепа на инициативата „Талантливите деца и младежи на Варна“, която ще се проведе за шести пореден път по инициатива на БСП - Варна и Сдружение „За младите с любов“.\r\n*** \r\nОт 11.00 часа в Ритуална зала Община Велико Търново ще се проведе церемония „Спортист на годината 2017“.  \r\n*** \r\nОт 11.00 часа в кабинет на кмета на Община Велико Търново ще гостуват  коледари от детска градина „Слънчев дом“. \r\n*** \r\nОт 18.00 часа на Коледния базар в парк „Марно поле“ възпитаници от Център за вокално-инструментално обучение \"От До до Я\", с ръководител Яница Русева, ще представят коледни песни. \r\n*** \r\nОт 19.00 часа на Коледния базар в парк „Марно поле“ ще се състои концерт на КОВУ. \r\n***\r\nОт 09.00 часа ще започне извънредно заседание на Общински съвет - Видин.\r\n***\r\nВ 10.00 часа заместник областният управител Елка Георгиева ще посети детска градина „Русалка“ в град Видин и ще прочете приказка на нейните възпитаници. Инициативата е част от третото издание на Националната седмица на четенето, организирано от Министерството на образованието и науката. \r\n***\r\nОт 17.30 ч. в Регионална библиотека „Михалаки Георгиев“ –Видин ще се проведе среща-разговор с видинския писател на фантастични произведения Радослав Филипов.\r\n***\r\nОт 14.00 часа в Спортна зала на ПТГ „Н. И. Вапцаров“ ще се проведе общинско първенство по хандбал от програмата на „Ученически игри” 17/18 г. \r\n***\r\nОт 17.00 часа в голяма зала на Младежки дом ще се състои Младежки рок фестивал „Рок до края на света“. \r\n***\r\nОт 11.00 часа в ритуалната зала на Община Габрово ще се състои начална пресконференция по проект „Инвестиции в съвременна образователна инфраструктура в община Габрово“.\r\n*** \r\nОт 18.00 часа в Зала 1 на Общината ще се състои Коледен концерт с участието на Дамски туристически хор „Божур“ и приятели. \r\n*** \r\nОт 09.00 часа в Спортна зала „Никола Петров” ще бъде открит Общински турнир по борба „Никола Петров” под домакинството на СКБ „Локомотив”.\r\n*** \r\nОт 10.00 часа в НЧ „Пробуда-1922“ село Янтра ще бъде открита изложба „Коледна трапеза в миналото и сега“. \r\n*** \r\nОт 12.00 часа в НЧ „Пробуда-1922“ село Янтра ще се състои Коледно веселие с участието на самодейни колективи „Край огнището“. \r\n***\r\nОт 16.00 часа заместник-министър Стефан Балабанов ще открие обновените сгради на Районното полицейско управление и на районната служба Пожарна безопасност и защита на населението. На церемонията ще присъстват директорът на ГДПБЗН гл. комисар Николай Николов, директорът на ОДМВР-Смолян ст. комисар Николай Димов и др.\r\n***\r\nОт 11.00 часа в Център за настаняване от семеен тип за деца и младежи с увреждания ще се състои Куклен спектакъл  „Коледата е за всички“ на Държавен куклен театър „Дора Габе“.\r\n***\r\nОт 11.00 часа в Етнографска къща под надслов „Зимна приказка“ ще бъдат представени зимните календарни празници. \r\n***\r\nОт 15.00 часа в залата на НТС ще  се проведе тържествено отбелязване на 115-годишнината от създаването на организирано социалистическо движение в Добрич.\r\nНа тържеството ще присъства и председателят на БСП Корнелия Нинова.\r\n***\r\nОт 18.00 часа в Нарочно читалище „Йордан Йовков-1870 г.“ – Зала „Зорница“ ще се състои коледен концерт на Фолклорен танцов клуб „Хорце“.\r\n***\r\nОт 18.00 часа в Нарочно читалище „Пробуда-1939 г.“ ще се състои коледен концерт с участието на любителски състави.\r\n***\r\nОт 16.00 часа на пл. „20-ти юли“ ще се проведе детско веселие „Дядо Коледа е тук“ и посрещане на Дядо Коледа.\r\n***\r\nОт 12.00 часа членовете и симпатизантите на  Тракийско дружество „Д. Маджаров“ и Народно читалище „Тракия-2009“ в знак на признателност към войводата Димитър Маджаров ще поднесат венци и цветя на паметника на му в Кърджали, пред градинката на ресторант „Москва“.\r\n***\r\nОт 10.00 часа омбудсманът Мая Манолова ще гостува в 8-мо ОУ \"Кракра Пернишки\".\r\n***\r\nОт 10.00 часа в зала 12 на Пловдивския районен съд ще се гледа делото срещу Благовест М, срещу когото са повдигнати  4 обвинения  за престъпления – за блудство, за закана за убийство, за повреждане на чужди вещи и за непристойни действия. \r\n***\r\nОт 10.00 часа в зала 2 на Пловдивския районен съд ще се гледа делото  срещу Иван И. и Константин И., баща и син. Срещу тях е повдигнато обвинение за отглеждане и трениране за боеве на 50 кучета, порода „Питбул”.\r\n***\r\nОт 11.30 часа в район 2 на 68-ма бригада \"Специални сили\" новоназначени във военното формирование военнослужещи ще положат клетва. \r\n*** \r\nОт 10.00 часа в Общински детски комплекс Провадия ще се състои общностно събитие „Съкровищата на Баба“. Събитието се организира по повод на предстоящите коледни и новогодишни“ празници.\r\n***\r\nОт 10.00 часа в Зала 1 на Областната администрация ще се проведе кръгла маса в рамките на изпълнението на проект „Интегриран подход на Община Русе за интеграция на ромите и други уязвими групи на територията на общини в Област Русе“.\r\n***\r\nОт 11.00 часа ученици от русенското средно училище с преподаване на немски език „Фридрих Шилер” ще раздават картички и сладкиши на онкоболни от Комплексия онкологичен център.\r\n*** \r\nОт 14.00 часа в къща музей „Алеко Константинов“ще се проведе „Коледна работилница“ с участието на ученици от II „а“ клас при СУ „Цветан Радославов“.\r\n***\r\nОт 10.00 часа в Кукления театър областният управител на град Сливен, Чавдар Божурски,  ще подари благотворително представление за деца, младежи и пълнолетни лица, ползващи социални услуги на територията на Община Сливен. Те ще могат да гледат спектакъла „Снежен сън“. \r\n***\r\nОт 10.00 часа в  зала 105 ученици от ОУ „Христо Ботев“ ще посетят Община Сливен във връзка с работата им по проект „Твоят час“.\r\n***\r\nОт 11.00 часа в зала „Сливен\" ще се състои  церемония по награждаване на 10-те най-добри спортисти, най-добър треньор, най-добър отбор, най-добър спортист с увреждания и най-добър проспериращ спортист до 15 години за 2017 г.\r\n***\r\nОт 11.00 часа в зала „Сирак Скитник“ ще се състои награждаване на победителите в конкурса за коледна картичка на ХГ „Д.Добрович“- Сливен.\r\n***\r\nОт 11.00 часа в зала „Сирак Скитник“  ще се проведе награждаването на отличените участници в поредното издание на Конкурса за коледна картичка, организиран от Художествена галерия „Димитър Добрович“ и Сливенска Митрополия.\r\n*** \r\nОт 15.00 часа в Регионална библиотека „Николай Вранчев“ – Смолян ще се проведе Коледен концерт на НУФИ – Широка лъка и награждаване на най-активните читатели на библиотеката за 2017 г.\r\n***\r\nОт 18.00 часа в НЧ „Балкански просветител – 1871“ в квартал Райково ще се проведе концерт на цигулков ансамбъл „Виолина“, с ръководител Юлияна Атанасова.\r\n***\r\nОт 11.00 часа в Оперен театър ще бъде представена операта за най-малките „До Ре Ми 3 в пелени“.\r\n***\r\nОт 12.30 до 14.30 часа в детски отдел на библиотека „Родина“ ще бъдат представени българските обичаи на Бъдни вечер и Рождество Христово и ще се състои творческа работилница.\r\n***\r\nОт 14.15 часа в офиса на Областен информационен център – Стара Загора ще се проведе работна среща с представители на местни, регионални и национални медии на тема: „Шест години информираме ЗАЕДНО”.\r\n***\r\nОт 17.00 часа в Mall Galleria ще се проведе арт работилници, част от Коледна инициатива „Деца даряват на деца“.\r\n***\r\nОт 18.00 часа в РБ „Захарий Княжески“ ще се играе спектакълът „Патилата на метлата“. \r\n***\r\nОт 19.00 часа в ресторант „Тунджа” ще се състои церемонията „Спортист на годината на Ямбол за 2017“.", "date": "2017.12.14", "title": "Предстоящи събития в страната за 15 декември (Агенция „Фокус“)"}
{"url": "http://www.focus-news.net/news/2017/12/14/2467393/vitsepremierat-ekaterina-zaharieva-prie-delegatsiya-ot-kitayskata-provintsiya-hanan.html", "text": "Вицепремиерът и министър на външните работи Екатерина Захариева прие днес делегация от китайската провинция Хънан, водена от Су Фугун, председател на туристическата асоциация, съобщиха от пресцентъра на МВнР.  \r\nГостите предложиха създаването на български туристически център в 9-милионния град Джънджоу, за който са готови да предоставят офис. Бе обсъдена и идеята в този бъдещ център китайските туристи да могат да подават документи за визи, за да се улесни административното им обслужване. В момента в Китай български визи се издават само в посолството в Пекин и в генералното консулство в Шанхай.  \r\nМинистър Захариева изтъкна, че има голям неоползотворен потенциал за привличане на китайски туристи. Миналата година страната ни са посетили 20 000 граждани на Китайската народна република, докато за сравнение 500 000 техни сънародници са избрали за почивка и екскурзии Чешката република. \r\nКитайската провинция Хънан е трета по население в страната с 95,3 млн. жители и е петата по икономическа мощ.", "date": "2017.12.14", "title": "Вицепремиерът Екатерина Захариева прие делегация от китайската провинция Хънан"}
{"url": "http://www.focus-news.net/news/2017/12/14/2467394/lev-za-kubik-voda-za-sotsialno-slabite-predlaga-mrrb-v-novata-strategiya-za-finansirane-na-vik-otrasala.html", "text": "Един лев за кубически метър вода при потребление от 1.5 куб метра на месец за социално уязвимите групи, за да се защити адекватно населението, предвижда новата Стратегия за финансиране на ВиК отрасъла. Това съобщи заместник-министърът на регионалното развитие и благоустройството Малина Крумова в интервю за Българското национално радио днес, съобщиха от пресцентъра на МРРБ. \r\nВ документа се предвижда промяна в начина на определяне на цената на водата, за да се постигне по-адекватно събиране на средства за поддръжка на ВиК инфраструктурата, стана ясно от думите на Крумова. Тя съобщи, че се предвижда през януари проектът на Стратегията да бъде представен за публично обсъждане. \r\nСред основните цели на документа е да се гарантира, че за десет години ще се отговори на всички законодателни изисквания, подчерта Крумова. Тя обясни още, че предвижданата такса солидарност има за цел да се натрупва във фонд, който да подпомага операторите, нямащи достъп до европейско финансиране и населените места, които са недопустими за финансиране с евросредства. „От този фонд и с адекватно планиране ще има възможности за реконструкция на ВиК системата, както и за изграждане на нова инфраструктура, която да е в добро техническо състояние и да предоставя услуга с необходимото качество“, обясни заместник-министърът.  \r\nМалина Крумова беше категорична, че с новата Стратегия в никакъв случай не може да се говори за покачване на цената на водата в абсолютна стойност, а по-скоро за нов начин на формирането й - с различни компоненти и правилно насочване на инвестиционния ресурс.  \r\n„Шоково покачване има само в онези населени места, в които има гравитачно водоснабдяване, тъй като с приемането на новите бизнес планове цената се изравнява за цялата област“, обясни заместник – регионалният министър и добави, че всички останали поскъпвания са в рамките на приемливото – около 10, 30 стотинки. \r\n„С предложените мерки в документа ще се намали срокът за изпълнение на целите на съответствие от двайсет на десет години“, прогнозира Крумова и допълни, че в момента цената на водата се покачва много по-бавно в сравнение с нивото на доходите в страната.  \r\nЗаместник-регионалният министър припомни, че сега съществуващата инфраструктура се нуждае от сериозна подмяна, защото е изграждана през 50-те - 60-те години на миналия век, а и страната ни - като член на ЕС - има ангажименти за развитие на тази инфраструктура, за изграждането на канализация и за пречистване на отпадъчните води.", "date": "2017.12.14", "title": "Лев за кубик вода за социално слабите предлага МРРБ в новата Стратегия за финансиране на ВиК отрасъла"}
{"url": "http://www.focus-news.net/news/2017/12/14/2467395/tass-liderat-na-siriyskata-pravitelstvena-delegatsiya-v-zheneva-zayavi-che-pregovorite-s-opozitsiyata-kam-momenta-sa-nevazmozhni.html", "text": "Преките преговори с представители на опозицията са невъзможни, докато опозиционерите не се откажат от риядското комюнике, предава ТАСС, като се позовава на изказване, направено от Башар Джафари, лидер на сирийската правителствена делегация в Женева. \r\n„За да се получат преговорите е необходимо опозицията да направи две неща – да се откаже от риядското комюнике и създаде действителна делегация, която да представи опозиционните сили“, заяви в четвъртък Джафари, цитиран от руската агенция. \r\nСпоред риядското комюнике, издадено от опозиционерите в края на ноември, след заседание в столицата на Саудитска Арабия, най-голямото тяхно искане е оставката на сирийския президент Башар Асад. \r\nЧетвъртък, 14 декември, е последният ден от осмия кръг на преговорите за Сирия, провеждани в Женева под егидата на ООН, припомня агенцията, като напредък в разговорите между опозицията и представителите на режима не е постигат. : Цанко Цолов", "date": "2017.12.14", "title": "ТАСС: Лидерът на сирийската правителствена делегация в Женева заяви, че преговорите с опозицията към момента са невъзможни"}
{"url": "http://www.focus-news.net/news/2017/12/14/2467396/premierat-boyko-borisov-neobhodima-e-mnogo-silna-barza-vanshna-politika-po-otnoshenie-na-migrantskiya-potok-kam-evropa.html", "text": "Необходима е много силна бърза външна политика по отношение на мигрантския поток към Европа. Така министър-председателят Бойко Борисов коментира пред журналисти в Брюксел актуалния спор в Европейския съюз относно мигрантските квоти, съобщиха от Правителствената информационна служба. Премиерът, който участва в редовното заседание на Европейския съвет посочи също, че границите на Съюза трябва да бъдат силно охранявани „както навремето между Западен и Източен Берлин“. По думите му, тези, които от бягат от войната, ще бъдат приемани в европейските държави, а тези, които по икономически причини мигрират, следва да бъдат спирани и приемани там, където са искани. По въпроса с регулирането на мигрантския поток към Европа Борисов беше категоричен, че е нужна дипломация, а не война. \r\nПо темата за Брекзит Бойко Борисов заяви, че все още нищо не е решено. „След като няма срокове, аз съм скептик. Нека изчакаме. Британия в момента се тресе“, каза още премиерът. \r\nПо темата за удължаването на руските санкции българският премиер е на мнение, че не трябва да вземаме крайна позиция. \r\n\"В момента газът за Турция минава през България. Когато стане готов \"Турски поток\", той ще спре и за да не останат празни тръбите, договорихме на 1 юли 2018 г. да е готов интерконекторът ни с Турция. Той се строи в момента \", посочи Бойко Борисов. \"Едната тръба от \"Турски поток\" отива в Истанбул, а другата – в България, иначе оставаме встрани от газопреносната мрежа. С това нещо съм запознал и колегата Туск, и Юнкер. В кабинета на Юнкер стои именно тази схема на \"Турски поток\". В термина, който сме приели, става въпрос не за транзит, а за търговия. Ние по нашите газови магистрали ще транспортираме. Газовият хъб се казва \"Балкан\", а аз добавям към него и европейски\", каза още Борисов по темата \"Турски поток\".", "date": "2017.12.14", "title": "Премиерът Бойко Борисов: Необходима е много силна бърза външна политика по отношение на мигрантския поток към Европа"}
{"url": "http://www.focus-news.net/news/2017/12/14/2467397/burgas-rekordna-chislenost-na-pelikani-i-na-rozovo-flamingo-otchitat-ornitolozite-v-atanasovskoto-ezero.html", "text": "Рекордна численост на пеликани и на розово фламинго отчитат орнитолозите в Атанасовското езеро, съобщи за Радио „Фокус“-Бургас Радостина Ценова от Българска фондация „Биоразнообразие“ по повод десетата среща на Обществения съвет за Атанасовско езеро, на която ще се обсъдят важни за езерото и за обитателите му въпроси, както и ще се дискутират горещи обществени теми. По думите й това е била една от причините да се направи през изминалото лято една от най-големите изкуствени платформи за птици. Тя е построена в южната част на езерото с идеята пеликаните да се загнездят. Освен пеликаните са забелязани и рекордните 64 розови фламинга. Има промяна и в числеността на рибарките и на чайките. „Например има промяна в числеността на гривестата рибарка, която премести колонията си в Поморийското езеро“, каза още Ценова. По думите й през тази година се отчита много ниска численост на гнездящите видове заради тежката зима.\r\nМария РУСЕВА", "date": "2017.12.14", "title": "Бургас: Рекордна численост на пеликани и на розово фламинго отчитат орнитолозите в Атанасовското езеро"}
{"url": "http://www.focus-news.net/news/2017/12/14/2467398/premierat-boyko-borisov-ako-ima-vazmozhnost-da-se-prieme-tochka-za-vtori-lift-na-bansko-vnositel-shte-bada-az-no-nito-v-kontsesiyata-nito-v-plana-figurira-izgrazhdaneto-na-takav.html", "text": "„Аз се отнасям с уважение към моите заместници, имам споразумение с тях и го спазвам“. Това коментира  в Брюксел премиерът Бойко Борисов в отговор на журналистически въпрос, съобщиха от Правителствената информационна служба. „Не считам, че темата за концесията трябва да се продължава преди да имаме план за управление на Пирин. За да няма никакви спекулации, съм казал на Нено Димов – ако има възможност да се приеме точка за втори лифт на Банско, вносител ще бъда аз... Но нито в концесията, нито в плана фигурира изграждането на втори лифт\", подчерта българският премиер и допълни, че по-стабилна коалицията не е била никога.", "date": "2017.12.14", "title": "Премиерът Бойко Борисов: Ако има възможност да се приеме точка за втори лифт на Банско, вносител ще бъда аз, но нито в концесията, нито в плана фигурира изграждането на такъв"}
{"url": "http://www.focus-news.net/news/2017/12/14/2467399/the-hill-fbr-gubi-doverie-sred-amerikantsite-spored-prouchvane.html", "text": "63% от американците смятат, че ФБР не желае да предостави информация на Конгреса относно скандала с имейлите на Хилари Клинтън и разследването за руската намеса, според проучване. Това е изключително интересно като се има предвид факта, че по думите на новия директор на организацията, направено по-рано, агенцията се намира в добра форма. Не, това не е така, отбелязва американското издание The Hill. \r\nАнкетата е организирана от „Харвис инсайт енд аналисис“, една от най-авторитетни агенции в САЩ, започнала работа през 1963 г. По нейни данни, други 54% смятат, че специалният прокурор по случая за руската намеса в президентските избори Робърт Мюлер не си изпълнява съвестно работата заради конфликт на интереси. Мълчанието от страна на специалния представител относно публикуваните данни дават храна за размисъл, коментира още вестникът. \r\nСъс сигурност тези цифри показват криза в доверието към ФБР и воденото от Мюлер разследване. Това, което трябва да се отбележи е, че към момента американският президент Доналд Тръмп среща одобрение от само 41% от американците. Това навежда на мисълта, че в анкетата са взели участие голям брой критици на президента, които въпреки всички са застанали зад някои от неговите опорни точки.\r\nСега някой, пише изданието, трябва да има куража да се изправи и предприеме мерки за поправяне на всичко това, вземе под внимание фактите и започне наново цялото разследване относно руската намеса. Защото когато погледнем цифрите, лесно стигаме до мисълта, че моментното развитие на нещата е просто неприемливо и най-вероятно ще доведе до дълбока криза в доверието към институциите, завършва статията си изданието. : Цанко Цолов", "date": "2017.12.14", "title": "The Hill: ФБР губи доверие сред американците, според проучване"}
{"url": "http://www.focus-news.net/news/2017/12/14/2467400/yambol-uchenitsite-ot-selo-stefan-karadzhovo-shte-poluchavat-topal-obyad-po-proekt-na-bchk.html", "text": "Учениците от село Стефан Караджово ще получават топъл обяд по проект на Областния съвет на Българския червен кръст в Ямбол, съфинансиран от Община Болярово. Стойността на съфинансирането е в размер на 4410 лв., а срокът на действие – 75 учебни дни, до края на март 2018 г. Това съобщиха от БЧК – Ямбол.\r\nЦелева група са учениците от ОУ „Стефан Караджа“, чийто социален статус е твърде нисък.\r\nОсновната цел е повишаване на здравния статус и качеството на живот на децата чрез обезпечаване на рационално и балансирано хранене през тежките зимни месеци с организиране на трапезария, в която се предлага здравословно приготвена храна.", "date": "2017.12.14", "title": "Ямбол: Учениците от село Стефан Караджово ще получават топъл обяд по проект на БЧК"}
{"url": "http://www.focus-news.net/news/2017/12/14/2467401/blagoevgrad-detski-smyah-i-mnogo-polozhitelni-emotsii-sapatstvaha-chetvartata-vecher-na-chasat-na-prikazniya-razkazvach.html", "text": "С голям интерес протече четвъртата вечер на най-обичаната инициатива от децата на Благоевград „Часът на приказния разказвач“, съобщиха от пресцентъра на Община Благоевград. Тази вечер за малчуганите се погрижиха актьорите от Общински Куклен театър - Благоевград. Те представиха изключителна постановка под надслов „Балът на Пепеляшка“. Малките гости във фоайето на Общината гледаха и слушаха с интерес магичното представяне на приказката.  \r\nДетският кът около елхата, пред камината, бе изпълнен с детски усмивки и вълшебство. Преди старта на представлението, децата на Благоевград пиха топло мляко, чай и хапваха коледни бисквитки.  \r\n „Часът на приказния разказвач“ продължава и утре, отново в 18:00 часа, във фоайето на Община Благоевград.", "date": "2017.12.14", "title": "Благоевград: Детски смях и много положителни емоции съпътстваха четвъртата вечер на „Часът на приказния разказвач“"}
{"url": "http://www.focus-news.net/news/2017/12/14/2467402/pazardzhik-asotsiatsiyata-po-vik-odobri-investitsionnata-programa-na-vik-pazardzhik-za-2017-g.html", "text": "Областният управител Стефан Мирев проведе извънредно заседание на общото събрание на Асоциацията по ВиК на обособената територия, обслужвана от „ВиК – в ликвидация” – Пазарджик, като бе одобрена инвестиционната програма на дружеството, съобщи за Радио „Фокус“ – Пазарджик Мария Ловчинова, експерт в Областната управа. На заседанието са присъствали зам.-кметовете на общините Пазарджик, Септември и Лесичово, управителят на ВиК - Пазарджик и представител на Община Стрелча. Членовете на общото събрание са разгледали и одобрили инвестиционната програма на ВиК - Пазарджик за 2017г. „Актуалното разпределение на гласовете между държавата и общините, включени в Асоциацията по ВиК на обособената територия, обслужвана от „ВиК – в ликвидация” - Пазарджик, е: държавата, представена от областния управител има 35%, като останалите проценти се разпределят между общините, съобразно броя на населението. Пазарджик – 51.11, Септември – 11.48 и Лесичово – 2.41“, уточни Ловчинова. Тя припомни, че през декември тази година е приключил процесът на предаване на публичните ВиК активи от ВиК - Пазарджик на общините Пазарджик, Лесичово, Септември и на държавата. Съоръженията публична държавна собственост са заведени в баланса на Областна администрация - Пазарджик, а съоръженията, публична общинска собственост – в балансите на трите общини. С подписване на договора и предаване на публичните ВиК активи на собствениците, приключва един етап от реформата в сектора. Следващите стъпки, свързани със стопанисването, поддържането, експлоатацията и развитието на инфраструктурата са съобразно действащите закони и сключения договор между АВиК и ВиК оператора. На провелото се общ събрание, членовете на Асоциацията по ВиК определиха и представител, който ще участва в предстоящите дискусии между  Комисията за енергийно и водно регулиране (КЕВР) и ВиК - Пазарджик.\r\nАлбена ЖИЛЕКОВА", "date": "2017.12.14", "title": "Пазарджик: Асоциацията по ВиК одобри инвестиционната програма на ВиК - Пазарджик за 2017 г."}
{"url": "http://www.focus-news.net/news/2017/12/14/2467403/afp-trima-zaginali-sled-katastrofa-mezhdu-uchilishten-avtobus-i-vlak-vav-frantsiya.html", "text": "Поне трима души са загинали в четвъртък, след катастрофа между училищен автобус и влак в Южна Франция, предава AFP, като се позовава на източник от полицията.\r\nИнцидентът е станал на прелез, разположен на около 18 километра от град Перпинян, близо до границата с Испания. На място са пристигнали линейки и екипи на полицията.: Цанко Цолов", "date": "2017.12.14", "title": "AFP: Трима загинали след катастрофа между училищен автобус и влак във Франция"}
{"url": "http://www.focus-news.net/news/2017/12/14/2467404/montana-detsa-organiziraha-blagotvoritelen-bazar-za-lechenieto-na-4-godishno-dete-stradashto-ot-tserebralna-paraliza.html", "text": "Деца организираха благотворителен базар за лечението на 4-годишно дете, страдащо от церебрална парализа, съобщиха за Радио „Фокус“ – Видин от Общинския детски съвет. Средствата са за лечението на четиригодишния Мартин Цветанов, който страда от церебрална парализа и астма. Майката отглежда сама Мартин и неговия брат близнак. Събраните средства от продажбата на коледни картички, сувенири, произведения от керамика ще бъдат дарени на семейството на Мартин.\r\nАнна ЛОЗАНОВА", "date": "2017.12.14", "title": "Монтана: Деца организираха благотворителен базар за лечението на 4-годишно дете, страдащо от церебрална парализа"}
{"url": "http://www.focus-news.net/news/2017/12/14/2467405/ministar-nikolina-angelkova-provede-rabotna-sreshta-s-poslanika-na-sauditska-arabiya-u-nas.html", "text": "Министърът на туризма Николина Ангелкова проведе работна среща с Н. Пр. Месфер Абдулрахман Ал Гасиб, извънреден и пълномощен посланик на Кралство Саудитска Арабия у нас, съобщиха от пресцентъра на Министерството на туризма. Министърът изрази пред дипломата благодарност на българската страна към Негово Кралско Височество Салман бин Абдулазиз Ал-Сауд и към престолонаследника на Саудитска Арабия принц Мохамад бин Салман бин Абдулазис Ал-Сауд за организацията на историческата визита на българската правителствена делегация начело с премиера Бойко Борисов в кралството в края на миналия месец. \"Тези срещи бяха изключително полезни и ползотворни за нас\", заяви министър Ангелкова. \r\nТя и посланикът на Саудитска Арабия се договориха екипите им да работят активно и в бъдеще за организиране на посещението на министъра на туризма в кралството през март следващата година. Тя получи покана за посещение в Рияд при срещата си с принц Султан бин Салман бин Абдулазиз Ал Сауд, който е и министър на туризма на страната. Планира се при тази визита да бъдат набелязани конкретни проекти за инвестиции. Министерството на туризма подготвя делегация от Саудитска Арабия да посети България, за да се запознае с възможностите за развитие на културно- историческия туризъм.  \r\n„Посещението Ви беше много успешно, на много високо ниво. Сега ще работим активно по реализирането на договорените взаимоотношения за развитието на туризма, икономиката и инвестициите”, коментира посланикът на Саудитска Арабия.", "date": "2017.12.14", "title": "Министър Николина Ангелкова проведе работна среща с посланика на Саудитска Арабия у нас"}
{"url": "http://www.focus-news.net/news/2017/12/14/2467406/daily-sabah-turskata-opozitsiya-podkrepi-ideyata-za-otvaryane-na-tursko-posolstvo-v-iztochen-erusalim.html", "text": "Лидерът на главната турска опозиционна формация, Народнорепубликанската партия Кемал Кълъчдароглу, обяви, че подкрепя идеята за откриване на турско посолство в Източен Ерусалим, пише вестник Daily Sabah. Коментарът му е направен след като в сряда Организацията за ислямско сътрудничество излезе с декларация, която признава Източен Ерусалим за столица на Палестинската автономия, припомня вестникът. \r\n„Искам правителството да приложи това решение и отвори посолство в Източен Ерусалим“, заяви в четвъртък лидерът на опозицията. \r\nВ сряда лидерите на страните членки от Организацията за ислямско сътрудничество осъдиха решението на американския президент Доналд Тръмп да признае Ерусалим за столица на Израел, като на свой ред обявиха, че източната част на града е център на Палестинската автономия. \r\nПо-рано в четвъртък, външният министър на Турция Мевлют Чавшушоглу разкри, че Анкара ще направи всичко възможно за „признаването на Източен Ерусалим за столица“ на една бъдеща независима палестинска държава. : Цанко Цолов", "date": "2017.12.14", "title": "Daily Sabah: Турската опозиция подкрепи идеята за отваряне на турско посолство в Източен Ерусалим"}
{"url": "http://www.focus-news.net/news/2017/12/14/2467407/plovdiv-poredna-zalesitelna-aktsiya-se-provede-v-park-lauta-v-grada.html", "text": "Поредна залесителна акция се проведе в парк „Лаута“ в Пловдив. Това каза за Радио „Фокус“ – Пловдив районният кмет Костадин Димитров. Засадени са нови 150 дръвчета, сред които 100 чинара, 30 борчета и ели, както и 20 еводии. „Близо 80 декара ще достигне единственото по рода си през последните десетилетия разширение на парк „Лаута“, което осъществяваме по идея на кмета на Пловдив Иван Тотев“, заяви кметът на район „Тракия“ Костадин Димитров.\r\n„След много разговори с жителите от съседните блокове успяхме да ги убедим и с тяхно съгласие да премахнем обособените на общинска земя лични стопанства. С паважна пешеходна алея свързахме зоните А10 и А12. В края на ноември от двете й страни засадихме 200 декоративни дръвчета от вида червенолистна слива. Предстои да направим детска площадка, така че да стане още по-привлекателно. Радвам се, че успяваме да развиваме парка, който все повече се утвърждава като любимо място на всички пловдивчани“, каза още районният кмет.\r\nПрез последните няколко години в район „Тракия“ в Пловдив са засадени над 5000 фиданки, като напоследък всички дръвчета са собствено производство на ОП „Градини и паркове“.\r\nТони МИХАЙЛОВ", "date": "2017.12.14", "title": "Пловдив: Поредна залесителна акция се проведе в парк „Лаута“ в града"}
{"url": "http://www.focus-news.net/news/2017/12/14/2467408/pernishkiyat-mezhdunaroden-festival-surva-shte-bade-vklyuchen-v-platformata-ilovebulgaria.html", "text": "Международният фестивал на маскарадните игри \"Сурва\", който се провежда в Перник, ще бъде включен в платформата iLoveBulgaria. Това стана ясно на работна среща между министъра на туризма Николина Ангелкова и Вяра Церовска, кмет на Община Перник, съобщиха от пресцентъра на Министерството на туризма. \r\nПлатформата iLoveBulgaria включва над 250 национални туристически обекта. След сканиране на QR кода им с мобилен телефон посетителят получава подробна информация за дадената забележителност. \r\nПред министър Ангелкова кметът на Перник Вяра Церовска представи предимствата на атрактивното събитие „Сурва“. Международният фестивал на маскарадните игри e най-авторитетната в България и на Балканите изява на традиционни народни игри и обичаи с маски. Той популяризира достигнали до днес варианти на древна ергенска обредност, част от българската фолклорна традиция. Фестивалът се организира от Община Перник от 1966 година. От 1985 година има статут на международен. През 1995 година Перник е приет за член на Федерацията на европейските карнавални градове. \r\nПрез 2015 г. „Сурва“ беше включен в списъка на ЮНЕСКО за нематериално културно наследство.", "date": "2017.12.14", "title": "Пернишкият международен фестивал „Сурва“ ще бъде включен в платформата  iLoveBulgaria"}
{"url": "http://www.focus-news.net/news/2017/12/14/2467409/frenski-medii-chetiri-sa-zhertvite-na-katastrofata-v-yuzhna-frantsiya.html", "text": "По данни на френски медии, жертвите от катастрофата между училищен автобус и влак в Южна Франция, са поне четири, като сред тях има и две деца, предава Reuters. Информацията обаче все още не е потвърдена от френското правителство, макар министърът на транспорта Елизабет Борне, да определи произшествието като „ужасен инцидент“. Агенция „Фокус“ припомня: По-рано бе съобщено за катастрофа между училищен автобус и влак станал на прелез, разположен на около 18 километра от град Перпинян, близо до границата с Испания.: Цанко Цолов", "date": "2017.12.14", "title": "Френски медии: Четири са жертвите на катастрофата в Южна Франция"}
{"url": "http://www.focus-news.net/news/2017/12/14/2467410/vidin-vlazhni-na-mesta-hlazgavi-sa-patishtata-v-oblastta.html", "text": "Влажни, на места хлъзгави са пътищата в областта, съобщи за Радио „Фокус“ – Видин дежурният служител в Областно пътно управление – Видин. Предимно тежкотоварни автомобили се движат по главен път Е-79 в областта. Най-натоварен е участъкът Дунавци- Видин. Автомобилите се движат в посока от и за граничен пункт „Дунав мост 2“. Движението по път III-1411 с. Слана Бара – Видин при км 24+990 е ограничено за автомобили над 5 т поради компрометирано експлоатационно състояние на мост. Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за автомобили над 12 т поради изпълнение на строително-монтажни работи. Останалите автомобили трябва да се придвижват с повишено внимание.\r\nАнна ЛОЗАНОВА", "date": "2017.12.14", "title": "Видин: Влажни, на места хлъзгави са пътищата в областта"}
{"url": "http://www.focus-news.net/news/2017/12/14/2467411/amerikanskiyat-postoyanen-predstavitel-v-oon-raketata-na-hutite-izstrelyana-kam-sauditska-arabiya-e-bila-napravena-v-iran.html", "text": "Американският постоянен представител в ООН Ники Хейли, заяви в четвъртък, че ракетата, изстреляна от йеменските хути към Саудитска Арабия, е била произведена в Иран, предава AFP. \r\n„Направена е в Иран и след това пратена на военната бунтовна групировка на хутите“, заяви Хейли, като добави, че „след това (ракетата) е изстреляна към цивилното летище с потенциалната възможност да убие стотици невинни цивилни“. Агенция „Фокус“ припомня: През ноември саудитските власти заявиха, че са прихвали и унищожили ракета, насочена към най-голямото летище в Рияд. Впоследствие йеменската групировка на хутите пое отговорността за нападнието, като не бе ясно от къде бунтовниците са успели да се сдобият с оръжието. Хутите водят борба срещу водената от Саудитска Арабия международна коалиция, която воюва в Йемен.: Цанко Цолов", "date": "2017.12.14", "title": "Американският постоянен представител в ООН: Ракетата на хутите, изстреляна към Саудитска Арабия, е била направена в Иран"}
{"url": "http://www.focus-news.net/news/2017/12/14/2467412/vratsa-dopalnitelno-6-uchilishta-i-4-detski-gradini-v-oblastta-popadat-v-spisaka-na-zashtitenite.html", "text": "Допълнително 6 училища и 4 детски градини в област Враца попадат в списъка със защитени детски градини и училища, съобщиха за Радио „Фокус“ – Видин от Регионалното управление на образованието. През учебната 2016-2017 г. защитените училища в област Враца бяха в селата Остров, Тишевица и Камено поле. През тази учебна година към тях се причисляват ОУ „Христо Ботев”- Паволче и  професионалната гимназия „Димитраки Хаджитошин”. 4 училища и 3 детски градини от Община Мездра също попадат в списъка на защитените. Това са СУ „Иван Вазов”, ОУ „Христо Ботев”, ОУ „Кирил и Методий” и СУ в Зверино и 3 детски градини. Списък е изготвен на база мотивирани предложения на кметовете на общините след решения на общинските съвети, извършени проверки от регионалните управления на образованието и на анализ на информацията от информационните карти на детските градини и училища.\r\nАнна ЛОЗАНОВА", "date": "2017.12.14", "title": "Враца: Допълнително 6 училища и 4 детски градини в областта попадат в списъка на защитените"}
{"url": "http://www.focus-news.net/news/2017/12/14/2467413/sting-shte-iznese-dva-kontserta-na-antichniya-teatar-v-plovdiv-prez-2018-godina-na-19-i-20-yuni.html", "text": "Стинг ще изнесе два концерта на Античния театър в Пловдив през 2018 година – на 19 и 20 юни. Това съобщиха за Радио „Фокус“ – Пловдив организаторите на събитието. Концертите са включени във формата „Hills Exclusive“ и се осъществяват с подкрепата на Община Пловдив, като част от Календара на културните събития на града за 2018 година. Мястото за провеждането им – Античния театър, е избрано лично от Стинг. Почитателите на музиканта ще имат възможността да чуят всичките му хитове в спектакъл, съчетан с неповторимата атмосфера на Античния театър. Поради лимитирания капацитет на мястото на събитието, билетите за всеки от концертите са само 3 000 броя и ще бъдат на цени от 110 до 190 лева, като продажбата им започва от петък.\r\nКомпозитор, певец, автор на песни, актьор, писател и активист Стинг е един от най-великите артисти на световната музикална сцена. През своята знаменита кариера, той е продал почти 100 милиона албума и е носител на множество престижни награди.\r\nТони МИХАЙЛОВ", "date": "2017.12.14", "title": "Стинг ще изнесе два концерта на Античния театър в Пловдив през 2018 година – на 19 и 20 юни"}
{"url": "http://www.focus-news.net/news/2017/12/14/2467414/prof-atanas-tasev-vlizashtiyat-v-sila-ot-1-yanuari-protses-na-liberalizatsiya-na-energiyniya-pazar-shte-se-sluchi-plavno.html", "text": "Влизащият в сила от 1 януари процес на либерализация на енергийния пазар ще се случи плавно. Това каза в предаването „Това е България“ на Радио „Фокус“ проф. Атанас Тасев, енергиен експерт по повод промяната, която НС прие в Закона за енергетиката. Той допълни, че решението е в изпълнение с Европейската директива за либерализация на пазара на електроенергията, което означава по-голяма прозрачност.\r\n„Очевидно ще трябва още да се поработи по фините настройки. Затова процесът няма да бъде мигновен, ще бъде постепенен. И, разбира се, под наблюдението на КЕВР, чиято роля в условията на либерализиран пазар се повишава. Тя ще бъде и вече сериозен контролиращ орган и по отношение на недобрите търговски практики. Защото подобни практики бяха забелязани в Комисията по отношение на търговете миналата година. Функциите на регулатора в дадения случай ще бъдат категорично по-разширени, в т.ч. и разследващи функции. Не очаквам да се случи някаква драма и всичко това, което в момента се нагнетява в публичното пространство, според мен не е мотивирано достатъчно добре и е излишно“, коментира проф. Атанас Тасев. Той каза още, че либерализацията на пазара може да допринесе за намаляване цената на тока, но на по-късен етап.", "date": "2017.12.14", "title": "Проф. Атанас Тасев: Влизащият в сила от 1 януари процес на либерализация на енергийния пазар ще се случи плавно"}
{"url": "http://www.focus-news.net/news/2017/12/14/2467415/katastrofata-v-yuzhna-frantsiya-chetirimata-zaginali-sa-detsa-19-dushi-sa-raneni.html", "text": "Всички четири жертви вследствие на катастрофата в Южна Франция са деца, съобщиха от вътрешното министерство в Париж, предава Reuters. Още 19 души са ранени, като седем от тях се намират в критично състояние.\r\nМинистърът на транспорта Елизабет Борне заяви, че вече пътува за мястото на произшествието, разположено на 850 километра от Париж. Агенция „Фокус“ припомня: По-рано в четвъртък влак се блъсна в училищен автобус, преминаващ през прелез, намиращ се на 18 километра от град Перпинян, недалеч от границата с Испания. : Цанко Цолов", "date": "2017.12.14", "title": "Катастрофата в Южна Франция: Четиримата загинали са деца, 19 души са ранени"}
{"url": "http://www.focus-news.net/news/2017/12/14/2467416/nimh-utre-otnovo-shte-bade-predimno-slanchevo-dnevnite-temperaturi-shte-se-povishat-i-maksimalnite-shte-badat-mezhdu-13-i-18.html", "text": "През нощта ще бъде предимно ясно и почти тихо. След полунощ в низините ще започнат да се образуват мъгли. Минимални температури между 0° и 5°, по морския бряг малко по-високи. \r\nУтре отново ще бъде предимно слънчево, след обяд с временни увеличения на облачността, главно над Западна България. През деня ще се появи юг-югозападен вятър, в Източна България до умерен, и дневните температури ще се повишат, по-съществено в планинските райони. В западната част на Дунавската равнина и на места в Горнотракийската низина ще има мъгли и ниска облачност, които ще задържат дневните температури там по-ниски – около 10°. В останалата част от страната максимални - между 13° и 18°, в София около 13°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов.\r\nАтмосферното налягане ще бъде по-ниско от средното за декември и през деня ще се понижава.\r\nНад Черноморието ще бъде предимно слънчево. Ще духа слаб до умерен юг-югозападен вятър. Максимални температури на въздуха: 13°-16°. Температурата на морската вода е 10-11°. Вълнението на морето ще бъде 2-3 бала.\r\nНад планините ще бъде предимно слънчево, след обяд над масивите от Западна България с временни увеличения на облачността. Ще духа умерен и силен югозападен вятър, който през деня още ще се усили. Максимална температура на височина 1200 метра около 8°, на 2000 метра – около 3°.\r\nВ събота ще духа слаб, в източните райони умерен юг-югозападен вятър. Дневните температури ще се повишат още и максималните ще са между 13° и 18°. Облачността ще се увеличи, след обяд от югозапад ще започнат валежи. В неделя вятърът ще се ориентира от северозапад и с него ще нахлува студен въздух. През първата половина от деня валежите ще продължат, а след обяд ще спрат; с понижението на температурите във високите полета в Западна България и Предбалкана дъждът ще премине в сняг. В понеделник застудяването ще продължи, но вятърът ще отслабне. Облачността ще е предимно значителна, с временни разкъсвания, само на отделни места ще превали слаб сняг.", "date": "2017.12.14", "title": "НИМХ: Утре отново ще бъде предимно слънчево, дневните температури ще се повишат и максималните ще бъдат между 13° и 18°"}
{"url": "http://www.focus-news.net/news/2017/12/14/2467432/aktsenti-v-sutreshniya-blok-dobro-utro-balgariya-na-radio-fokus-na-15-dekemvri.html", "text": "Започна заключителната за 2017 г. среща на върха на лидерите на Европейския съюз в Брюксел, която продължава и на 15 декември. Ще успеят ли лидерите да постигнат съгласие по важните теми? Как ще продължи ходът на преговорите? По темата ще разговаряме с Андрей Ковачев, евродепутат от ГЕРБ/ЕНП. В минутите след 8.00 часа ще продължим и с актуалната тема - БСП ще сезира Конституционния съд заради Закона за бюджета на Националната здравноосигурителна каса за 2018 година. Какви са притесненията от страна на БСП? По този и още актуални въпроси наш гост ще бъде  доц. Георги Йорданов, народен представител от „БСП за България“ и зам.-председател на комисията по здравеопазване в Народното събрание. В сутрешния блок „Добро утро България“ на Радио „Фокус“ ще продължим с инициативата „Българската Коледа“, която за поредна година събира средства в помощ на лечението на деца, както и за осигуряване на  необходимата за това апаратура на редица лечебни заведения. Защо е важно да помагаме и колко ценна може да се окаже тази подкрепа за децата с тежки заболявания? Разговорът си ще продължим с Лидия Петкова Стефанова, майка на Стилиян Стефанов от София, който е с детски аутизъм. Коледната елха в двора на манастира „Св.Св. Петър и Павел“ край Пазарджик грейна, украсена освен с ръчно изработени играчки от деца на свещеници, също така и отрупана с лакомства за посетителите. Повече ще разберем от репортажа на на Албена Жилекова от Радио „Фокус“ – Пазарджик.\r\nТези и още теми в „Добро утро, България“ от 06.00 до 10.00 с водещ Деница Узунова.", "date": "2017.12.14", "title": "Акценти в сутрешния блок „Добро утро, България” на Радио „Фокус” на 15 декември"}
{"url": "http://www.focus-news.net/news/2017/12/14/2467433/dobrich-zhenya-yaneva-ot-kluba-po-boyni-sportove-kaliakra-e-sportist-na-godinata-kavarna2017.html", "text": "На тържествена церемония в град Каварна бяха обявени и наградени най-добрите спортисти за годината, предаде кореспондентът на Радио „Фокус” – Варна. Женя Янева от Клуба по бойни спортове „Калиакра“ е Спортист на годината – Каварна‘2017. Женя Янева е трикратна световна шампионка по карате. Второто място е за европейската шампионка по кик бокс Едже Демирова от Спортен клуб „Ринг“, третото място заема Елена Янева от Клуб по бойни спортове „Калиакра“. Според регламента на класацията „Спортист на годината – Каварна‘2017“ всеки един спортен клуб, развиващ спортно-състезателна дейност, има право да номинира до трима състезатели, които участват в разпределението на местата в призовата десетка. 14 са номинациите. Председател на комисията, определила призовата десетка, е Митко Недев, зам.-кмет на Община Каварна. За треньор на годината е избран единодушно Ариф Арифов, който тренира Клуба по бойни спортове „Калиакра“. За отбор на 2017 година в община Каварна е определен Спортният клуб „Вимпел“, където децата се занимават с корабомоделизъм. Тази година кметът Нина Ставрева връчи и четири специални награди. Първата от тях е за най-младия състезател – Ивайла Иванова на 7 години от Тенис клуб „Каварна“, втората – за Дамиан Янев на 8 години от Клуба по бойни спортове „Калиакра“. През годината той е завоювал трето място на карате турнир в Добрич и второ на карате турнир в столицата, шампион е на международния турнир по карате за купа „Аква лайф“ в Кранево и на националния будофестивал на бойните изкуства в София. Третата специална награда е в категория „Ретро шампиони“. Призът е за Класик рали шампионите за 2017 година на България Детелин Нанев и неговата дъщеря Габриела Нанева. Четвъртата специална награда е в категорията „Спортно дълголетие“. Тя е за д-р Васил Куртев, човекът, от чийто дух и вяра в собствените възможности са пример за подражание и хората могат само да се учат. На 80 години д-р Куртев сам обиколи света със собствената си яхта „Одесос“, показвайки, че вярата и мечтата превръщат човешките предели в неограничени. В приветственото си слово кметът на морския град Нина Ставрева поздрави гости и спортни състезатели, благодари на призьорите за подарените мигове на гордост чрез завоюваните от тях спортни успехи и съобщи една добра новина – през 2018 година Каварна ще кандидатства за приза европейска община на спорта. \r\nЖулиета НИКОЛОВА", "date": "2017.12.14", "title": "Добрич: Женя Янева от Клуба по бойни спортове „Калиакра“ е Спортист на годината – Каварна‘2017"}
{"url": "http://www.focus-news.net/news/2017/12/14/2467434/mia-iliyana-yotova-i-zoran-zaev-opredeliha-2017-kato-vazhna-godina-v-dvustrannite-otnosheniya.html", "text": "Българският вицепрезидент Илияна Йотова и македонският премиер Зоран Заев проведоха среща в четвъртък, по време на визитата на българска официална делегация в Скопие, съобщава . По данни на медията, двамата са заявили, че 2017 година е от важно значение за развитието на двустранните отношения. \r\nПо време на обща пресконференция, двамата са отбелязали, че следващата година трябва да се надгради постигнатото от подписването на договора за приятелство до сега. \r\nЗаев добави, че следващата година ще бъде от изключително значение относно за македонското желание за членство в ЕС, като премиерът отбеляза, че останалите държави членки на Съюза вече са забелязали напредъка на Скопие що се отнася до вътрешните реформи и отношенията със своите съседи. : Цанко Цолов", "date": "2017.12.14", "title": "МИА: Илияна Йотова и Зоран Заев определиха 2017 като важна година в двустранните отношения"}
{"url": "http://www.focus-news.net/news/2017/12/14/2467435/shumen-preglezhdat-neosigureni-patsienti-ot-shumenskite-kvartali-mlada-gvardiya-i-vitosha.html", "text": "Повече от 50 мъже и жени на възраст от 18 до 45 години от ромската общност и други уязвими групи от кварталите „Млада гвардия“ и „Витоша“ преминаха през профилактични прегледи при общопрактикуващ лекар в Диагностично-консултативния център №1 в Шумен от края на месец септември досега. Това съобщиха от пресцентъра на Общината. Прегледите са част от дейностите в направление „Здравеопазване“ по проекта на Община Шумен „Взаимодействието с общността – фактор за по-добро бъдеще и успешна интеграция“ в рамките на Програма ЗОВ и включват установяване на общото здравословно състояние, ехография на коремните органи при мъжете, кръвни изследвания и др. Служители от Семейно-консултативния център заедно с образователните медиатори Айлин Мехмедова, Георги Шарбанов и медицински специалисти от ДКЦ съставиха график за посещение при д-р Светла Катранджиева веднъж седмично от 10.00 до 12.00 часа. „Заедно с прегледите за общото здравословно състояние на пациентите се правят и изследвания, които са много важни за откриване на диабет, на анемии и други отклонения. Впоследствие, ако е необходимо, пациентът се насочва към специалист. Всичко това се отразява в амбулаторния лист, екземпляр от който се съхранява както при пациентите, така и в СКЦ и ДКЦ,“ обяснява д-р Катранджиева. Шест жени и двама мъже от кварталите „Млада гвардия“ и „Витоша“ в Шумен преминаха през профилактичен преглед днес в ДКЦ 1. Всичките са безработни, без доходи и здравно неосигурени. Някои от пациентите споделят, че за първи път от години посещават личен лекар и са доволни, че поканата да се включат в организираните прегледи им дава възможност да проверят общото си здравословно състояние и да потърсят помощ от специалисти. „Сред хората, които водим на преглед тук, има такива с отклонения в кръвните картини, със сърдечни проблеми. Ние им помагаме с направленията и посещенията по-нататък при съответните специалисти. Но дори само при един човек от всичките 50 да бъде открит някакъв проблем, има шанс да се вземат навреме необходимите мерки“, коментура медицинската сестра Илка Стоянова, която помага в организацията и съхраняването на документацията. Провеждането на прегледите при общопрактикуващ лекар в Диагностично консултативния център 1 в Шумен се осъществява с финансовата помощ на Българо-швейцарската програма за сътрудничество.", "date": "2017.12.14", "title": "Шумен: Преглеждат неосигурени пациенти от шуменските квартали „Млада гвардия“ и „Витоша“"}
{"url": "http://www.focus-news.net/news/2017/12/14/2467436/sreshtata-na-varha-na-es-evropeyskite-lideri-se-saglasiha-za-podnovyavane-na-sanktsiite-sreshtu-rusiya.html", "text": "Председателят на Европейския съвет Доналд Туск разкри, че по време на срещата на върха в четвъртък, страните от ЕС са се съгласили за ново подновяване на икономическите санкции срещу Русия, предава AFP. \r\n„Европейският съюз се обедини за подновяване на икономическите санкции срещу Русия“, се казва в съобщение на полския политик, публикувано в социалната мрежа „Туитър“.  Агенция \"Фокус\" припомня: Наложение санкции изтичаха през януари 2018 г., но решението от 14 декември, те ще бъдат удължени с нови шест месеца. Причината за икономическите рестрикции са руските действия в Крим, определени от международната общност като анексия на полуострова. : Цанко Цолов", "date": "2017.12.14", "title": "Срещата на върха на ЕС: Европейските лидери се съгласиха за подновяване на санкциите срещу Русия"}
{"url": "http://www.focus-news.net/news/2017/12/14/2467437/veliko-tarnovo-blagotvoritelno-koledno-parti-za-detsa-organizirat-v-selo-resen.html", "text": "Благотворително коледно парти за деца организират във великотърновското село Ресен. Това съобщиха за Радио „Фокус“ – Велико Търново от Кметството. Празникът се организира от Кметството, Народно читалище „Народна просвета 1874“, с финансовата подкрепа на местния бизнес. То ще се проведе на 23 декември, от 10.00 часа в Центъра за работа с деца и младежи „Отвори очи“. За децата е предвидени много забавления и изненади – детска дискотека, лакомства и коледна торта. Благотворителното коледно парти се организира за поредна година.\r\nНадежда КРЪСТЕВА", "date": "2017.12.14", "title": "Велико Търново: Благотворително коледно парти за деца организират в село Ресен"}
{"url": "http://www.focus-news.net/news/2017/12/14/2467438/parlamentat-preodolya-vetoto-na-prezidenta-rumen-radev-varhu-zakona-za-byudzheta-na-nzok-prez-2018-obzor.html", "text": "След остри дебати в пленарна зала, парламентът преодоля ветото на президента Румен Радев върху Закона за Бюджета на НЗОК през 2018 година. „За“ гласуваха 126 народни представители, а 95 бяха „против“. В мотивите на ветото се посочваше, че се създава различно третиране на здравноосигурените лица през 2018 г. и се засяга основно конституционно право, гарантиращо на гражданите достъпна медицинска помощ. Предложението за мораториум над нови лекарства дойде от Надзорния съвет на НЗОК, като начин тя да облекчи големите си годишни разходи за медикаменти, достигащи 1 млрд. лв. Така през следващата година се предвижда Здравната каса да не плаща за новите медикаменти, голяма част от които са за онкологични заболявания.\r\nПо време на дебатите опозицията изрази мнение, че става въпрос за 25 млн. лв., които са нищожно малко в сравнение със средствата, които се отпускат за инфраструктура. Лидерът на БСП Корнелия Нинова попита от парламентарната трибуна кое е по-важното – да има здрави хора или пътища и тол система. „Добре ще строите пътища, но няма да има народ заради демографска криза, заради това отношение към здравеопазването. Даваме възможност на магистрали и пътища, да дадем възможност на пациентите. Питаме се защо се предпочита едното, а не другото - защото през това финансиране може да се краде, да се взимат комисионни, от пътища, от проекти, а от хората не може да се краде“, добави тя. Според нея, ако се ограничават частниците да откриват нови болници, това е противоконституционно. „А ако се налага мораториум на внос на лекарства това не е противоконституционно“, добави Нинова.\r\nСпоред председателя на здравната комисия и депутат от ГЕРБ д-р Даниела Дариткова е измамно да се твърди, че има нарушен достъп до лечение на онкоболни. „Фактите говорят друго - за следващата година са предвидени 300 млн. лева за иновативно лечение. Призовавам здравното министерството да се върне към разговорите за това редките болести да станат обект на инвестиции от тяхна страна, да се върне към плащането с фонд“, посочи тя. По думите ѝ смисълът на солидарното здравно осигуряване е да гарантира достъп на всички пациенти до него. Според нея не бива да се противопоставят инвестиции в други сектори на тези в здравеопазването. Стефан Данаилов от БСП също се изказа по темата, като посочи, че иска да заяви конфликт на интереси, защото ще подкрепи ветото на президента, а е онкоболен. „Явно тези химии, които са ми наливали през тези години, вече няма да действат и ще трябва да пробваме нова. Вие ще кажете, че имам пари и ще си купя. Аз имам, но тези хора, които нямат?“, запита Данаилов. \r\nПредседателят на ПГ на ГЕРБ Цветан Цветанов обаче заяви, че Данаилов е бил „употребен” по време на дебата. „Няма човек, който да няма близък или да е загубил близък заради ракови заболявания. Баща ми почина на 62 години от рак и затова не искам да се спекулира с темата в пленарна зала“, посочи той. „Уважение и респект към Стефан Данаилов, но винаги трябва да се търси балансът. Не е ли по-добре да имаме профилактика, да имаме диагностициране, необходимите прегледи, за да живеем по-дълго“, попита той. „Можеше да излезе да говори Вежди Рашидов и той също се лекува от рак. Можехме да поканим Йорданка Фандъкова, която също преодоля онкологично заболяване“, каза още Цветан Цветанов. „В този дебат не трябва да има популизъм и безотговорно поведение, а необходимата експертиза. Нека да не спекулираме с това, че с тези 32 молекули и увеличаването на бюджета ще се реши проблемът. Проблемът няма да се реши. Трябва да го решим с необходимата превенция“, поясни председателят на ПГ на ГЕРБ.\r\nВ отговор депутатът от БСП Стефан Данаилов заяви, че е бил всякакъв, но не и употребен. „Употребен ми звучи като изнасилен. Другарю, Цветанов, мислех, че имате по-високо мнение за мен. Никой не ме е викал тук, аз съм болен човек. Каквото и да говорите и да го крещите, няма да стане по този начин. Малкият жест, който очаквах, че ще се случи от вашата парламентарна група явно няма да се състои, за което искрено съжалявам“, каза още той. \r\nДепутатът от ГЕРБ Вежди Рашидов също се изказа, като подчерта, че с болестите не е много хубаво да се заиграва. Той подчерта, че цял живот си е плащал здравните осигуровки и то върху високи доходи. „Една част от високите ми доходи са в КТБ. Струваше 70 000 евро лечението ми. Половината от тях не можеше да покрие НЗОК именно защото сме още беден народ. Аз си покрих разноските. Най-накрая един министър имаме, който казва, че трябва да спрем течовете в здравеопазването и това е министър Ананиев. Дайте да позволим на този човек да спре течовете, за да може след това да имаме дебат за здравеопазването. Смятам, че този дебат не е за тук. Вдигнат е бюджетът, не е свален бюджетът на здравеопазването“, коментира той. \r\nЗам.-председателят на парламента и депутат от ДПС Нигяр Джафер заяви, че ще подкрепят ветото на президента, защото то е в унисон с тяхното предложение на второ четене за отпадане на Параграф 6 от закона. „Ще подкрепим ветото и защото смятаме, че това е грешно решение, признание за безпомощност на институциите и администрацията, че не може да се справи с тренда на лекарства“, посочи Нигяр Джафер. \r\nСлед отхвърлянето на ветото в отрицателен вот зам.-председателят на ДПС Йордан Цонев заяви, че ще гласуват винаги против, докато ги убедят, че реформата в здравеопазването трябва да се състои.\r\nЗам.- председателят на ПГ на БСП Антон Кутев коментира, че това е бил чисто човешки избор и това тяхно гласуване ще струва живота на някого. „Ако не беше „Воля“, ако не беше Веселин Марешки, този вот нямаше да мине. Един зависим човек подкрепи този вот, без него това нямаше да се случи“, посочи Антон Кутев. \r\nМалко след това от БСП обявиха, че ще дадат параграф 6 от Закона за бюджета на НЗОК за 2018 г. на Конституционния съд. „Считаме, че се отнемат и ограничават основни права на българските граждани – а именно правото на живот. Ясно е разписано в чл. 28 от Конституцията правото на здравно осигуряване и гарантиране на безплатно медицинско обслужване според чл. 52“, заяви Жельо Бойчев. По думите му след унизителния дебат, на който са били свидетели днес, това е последният шанс и надежда за тези хора. „ПГ на БСП ще го направи със сезирането на Конституционния съд“, каза още зам.-председателят на ПГ на БСП.\r\nСлед като ветото в парламента бе преодоляно здравният министър Кирил Ананиев коментира, че няма да остане нито един пациент, който да има нужда от лечение и то да не му бъде осигурено. „Ако дадена нова молекула и съответното лекарство се прилагат в 1/3 от страните членки на ЕС, тоест в 9 държави, ние ще бъдем десетата“, заяви той и отбеляза, че не може да се съгласи с  обвиненията за дискриминация и антихуманно отношение. По думите му за леченията по 27 от 32-те нови молекули имаме алтернативно лечение, което е на високо съвременно европейско равнище, а за останалите ще се търси възможност за осигуряване на средства по най-различни пътища.Агенция \"Фокус\" припомня: На 29 ноември парламентът прие Бюджета на НЗОК за 2018 година. Бяха отпуснати 27 млн. допълнително от резерва на Касата за първична и специализирана извънболнична помощ, дентална помощ и медико-диагностични дейности. Бюджетът е с 400 млн. лева повече спрямо 2017 година. Въпреки критиките на опозицията и на пациентски организации, в закона остана забраната НЗОК да заплаща нови медикаменти. Парламентът реши също Касата да не сключва договори с болници по нови клинични пътеки, както и с новите болници. Гласуваната промяна предизвика граждани, лекари и пациенти да излязат на протест пред Народното събрание с искане на отмяна на приетия текст НЗОК да не заплаща нови лекарства. Протестът им подкрепи омбудсманът Мая Манолова, която определи решението като дискриминационно. Тя изрази готовност да подаде жалба в Конституционния съд, ако парламентът не прегласува този текст. Здравният министър Кирил Ананиев обаче коментира, че протестът е организиран, защото част от недоволстващите присъстват и на други протести, независимо на каква тема. Той обясни, че тезата му за ветото на президента се подкрепя от редица учени, професори и директори на болници, които се занимават професионално с лечението на българските граждани. Министърът посочи, че притеснение на здравните министри в ЕС е именно натискът на фармацевтичната индустрия да вкара възможно най-бързо новите молекули, за да възстанови инвестициите си. Кирил Ананиев уточни, че България е една от страните, които най-бързо вкарват новите молекули.\r\nЛюба АЛЕКСИЕВА", "date": "2017.12.14", "title": "Парламентът преодоля ветото на президента Румен Радев върху Закона за Бюджета на НЗОК през 2018 (ОБЗОР)"}
{"url": "http://www.focus-news.net/news/2017/12/14/2467439/blagotvoritelen-kontsert-v-podkrepa-na-zhurnalistkata-stanislava-pircheva-shte-se-sastoi-na-21-dekemvri.html", "text": "Благотворителен Предрождественски концерт в подкрепа на журналистката от БНР Станислава Пирчева ще се състои в старинния столичен храм „Св. София – Премъдрост Божия“ на 21 декември (четвъртък). Това съобщиха от пресцентъра на Светия Синод на БПЦ . Станислава Пирчева се нуждае от спешна операция за отстраняване на мозъчен тумор (менингеома), който застрашава зрението ѝ. \r\nКонцертът се организира от Софийската света митрополия и Българското национално радио с благословението на Негово Светейшество Неофит, митрополит Софийски и патриарх Български. \r\nВодещ на концерта ще бъде доцент д-р Костадин Нушев. Участие ще вземат Детският радиохор при БНР с диригент Венеция Караманова, Софийският свещенически хор с диригент иконом Кирил Попов и Смесеният хор при БНР с диригент Любомира Александрова. \r\nНачалото е от 18.00 часа. Входът е свободен.", "date": "2017.12.14", "title": "Благотворителен концерт в подкрепа на журналистката Станислава Пирчева ще се състои на 21 декември"}
{"url": "http://www.focus-news.net/news/2017/12/14/2467440/the-japan-times-antoniu-guterish-predupredi-za-riska-ot-voyna-sreshtu-severna-koreya.html", "text": "Генералният секретар на ООН Антониу Гутериш заяви в четвъртък, по време на визитата си в Токио, че Съветът за сигурност трябва да се обедини с дел постигане на ядрено разоръжаване на корейския полуостров, за да се избегне „сляпото влизане“ във война срещу Северна Корея, това пише вестник  The Japan Times .\r\n„Единството на Съвета за сигурност е ключово“, за да създадат подходящите условия за „дипломатическа инициатива, позволяваща ядреното разоръжаване по мирен път“, отбеляза Гутериш, цитиран от изданието. \r\nГенералният секретар е направил коментара си по време не обща пресконференция след среща с премиера на страната Шиндзо Абе. \r\nСпоред Гутериш, резолюциите на Съвета трябва да бъдат „напълно приложени“ спрямо Пхенян, като определи, че някои други страни в региона имат също „ключова роля“ относно решаването на проблема. \r\n„Най-лошото нещо, което може да се случи е всички ние влезем сляпо във война“ срещу Северна Корея. : Цанко Цолов", "date": "2017.12.14", "title": "The Japan Times: Антониу Гутериш предупреди за риска от война срещу Северна Корея"}
{"url": "http://www.focus-news.net/news/2017/12/14/2467441/veliko-tarnovo-oblastniyat-informatsionen-tsentar-zapozna-studenti-s-uspeshni-sotsialni-inovatsii.html", "text": "Информационна среща със студенти бакалаври, от специалност „Социално предприемачество“ от Великотърновския университет „Св. св. Кирил и Методий“, се проведе в Областният информационен център във Велико Търново. Младите хора бяха запознати с дейността и видоветe услуги извършвани от ОИЦ – Велико Търново, както и с функционирането на мрежата от 27 областни информационни центъра в страната, съобщават от Центъра.\r\nГрета Генчева, експерт „Информационно обслужване и услуги“ в ОИЦ представи ролята и значението на оперативните програми в България, целите и обхвата на Европейските структурни и инвестиционни фондове (ЕСИФ), като направи сравнение и съпоставка между оперативни програми от предишния и настоящия програмни периоди.\r\nАкцент в презентацията бе поставен върху предстоящите за отваряне процедури по Оперативните програми „Развитие на човешките ресурси“, „Наука и образование за интелигентен растеж“ и „Иновации и конкурентоспособност“ 2014-2020. Представени бяха и Единният информационен портал, Информационната система за управление и наблюдение ИСУН 2020 и нейния публичен модул.\r\nУправителят на ОИЦ – Велико Търново Светла Стефанова запозна участниците с успешни примери за социални иновации. Тя представи три проекта презентирани по време на Международната конференция за социални иновации проведена през ноември т.г. в португалската столица Лисабон. Това са проектите „The ColorADD“ за хора с нарушено възприятие за цветове, „Progetto Quid“ насочен към безработицата, особено сред  жените и решаване на проблеми свързани с опазване на околната среда и проект „BLITAB“ за създаване на тактилен брайлов таблет за незрящи хора.\r\nОт страна на присъстващите бяха зададени въпроси, свързани със спецификата и  изискванията при подготовка, електронно подаване и отчитане на проекти, както и размерът на безвъзмездната финансова помощ при реализацията на социални проекти.\r\nНа участниците в информационната среща бяха раздадени информационни материали на ОИЦ – Велико Търново.", "date": "2017.12.14", "title": "Велико Търново: Областният информационен център запозна студенти с успешни социални иновации"}
{"url": "http://www.focus-news.net/news/2017/12/14/2467442/plovdiv-biblioteka-ivan-vazov-v-grada-shte-provede-initsiativata-sedmitsa-bez-globi-i-sanktsii-v-navecherieto-na-koleda.html", "text": "Библиотека „Иван Вазов“ в Пловдив ще проведе инициативата „Седмица без глоби и санкции“ в навечерието на Коледа. Това съобщи за Радио „Фокус“ – Пловдив Йохан Девлетян от отдел „Връзки с обществеността“ към културната институция. По думите му добронамереният жест на библиотеката към всички читатели и ползватели се е превърнал в традиция. „Седмица без глоби и санкции“ е обявена за периода от 18 до 22 декември. В посочения период тези, които са закъснели или просто са забравили да върнат заети книги, документи и други библиотечни материали, ще могат да ги върнат без да бъдат глобявани и санкционирани. Ръководството на библиотека „Иван Вазов“ в Пловдив призовава потребителите си да се възползват от предоставената им възможност.\r\nТони МИХАЙЛОВ", "date": "2017.12.14", "title": "Пловдив: Библиотека „Иван Вазов“ в града ще проведе инициативата „Седмица без глоби и санкции“ в навечерието на Коледа"}
{"url": "http://www.focus-news.net/news/2017/12/14/2467443/newsweek-v-balgarskiya-grad-plovdiv-e-otkrit-dreven-skelet-sas-strela-v-gardite.html", "text": "Археолозите, провеждащи разкопки в българския град Пловдив, откриха тяло със стрела в гърдите, за което се смята, че е от 11 или 12 век. Полът му не е уточнен, но учените са на мнение, че стрелата е или причина за смъртта, или е поставена в гроба символично, пише  Newsweek.\r\nСмята се, че Пловдив е един от най-старите градове в Европа. Екипът от Пловдивския археологически музей наскоро е открил гроба, докато е правил разкопки в града. Край него са открити парчета средновековна керамика. \r\nВодачът на проекта Мая Мартинова, историк и археолог от музея, заяви, че не е сигурна дали стрелата е причина за смъртта, или е била поставена в гроба като погребален дар, защото костите не са били правилно подредени. \r\nОчаква се разкопките да продължат до началото на 2018 г. Експертите от Медицинския университет в Пловдив ще се присъединят към археолозите. Те се надяват да разберат дали стрелата е причина за смъртта, както и пола и възрастта на тялото.  Виктор Турмаков", "date": "2017.12.14", "title": "Newsweek: В българския град Пловдив е открит древен скелет със стрела в гърдите"}
{"url": "http://www.focus-news.net/news/2017/12/14/2467444/reuters-amerikanski-iztrebiteli-sa-izstrelyali-signalni-raketi-kato-preduprezhdenie-spryamo-ruski-boyni-samoleti-v-siriya.html", "text": "Армията на САЩ съобщи, че два американски изтребителя Ф-22 са произвели изстрели със сигнални ракети, след като два руски щурмовика Су-25 са навлезли в определената за деконфликтна зона във въздушното пространство на Сирия източно от река Ефрат, предава  Reuters.\r\nПрес-секретарят на Пентагона Ерик Пахън заяви, че американските изтребители са предоставяли въздушно покритие на съюзните наземни сили, когато руските самолети са навлезли във въздушното пространство край град Абу Камал. Американските длъжностни лица са се свързали с руските си колеги, за да се избегнат инциденти. Според Пахън руският изтребител се е приближил толкова близо, че един от американските самолети е трябвало да „маневрира агресивно, за да избегне сблъсък във въздуха“. Според него, предвид свиващото се бойно поле срещу „Ислямска държава“, се очаква руските и американските въздушни съдове да бъдат близо един до друг. \r\n„Става все по-трудно за нашите пилоти да определят дали действията на руснаците са нарочни или са просто случайни грешки“, заяви говорителят. „Най-голямата грижа на международната коалиция е, че можем да свалим руски самолет, защото действията му могат да се приемат за заплаха за нашите наземни и въздушни сили“, допълни той.  Виктор Турмаков", "date": "2017.12.14", "title": "Reuters: Американски изтребители са изстреляли сигнални ракети като предупреждение спрямо руски бойни самолети в Сирия"}
{"url": "http://www.focus-news.net/news/2017/12/14/2467445/pakistan-observer-balgariya-i-pakistan-shte-zasilyat-targovskite-vrazki-pomezhdu-si.html", "text": "В София се проведе третият кръг на пакистанско-българските двустранни политически консултации. Пакистан е представен от посланика си Захер Джанджуа, докато посланик Костадин Коджабашев представи България, пише  Pakistan Observer.\r\nДвамата прегледаха целия спектър  на двустранните отношения и идентифицираха възможностите пред по-нататъшното сътрудничество, особено в сферите на търговията и икономиката, инвестициите, културата, образованието, науката и технологиите, отбраната, парламентарния обмен. Двете страни изразиха задоволство от сътрудничеството в ООН и в международен план. Обсъдено е развитието на ситуациите в съответните региони. \r\nДжанджуа осведоми българската страна за усилията на Пакистан за засилването на мира в Афганистан, отношенията на страната си с Индия и нарушенията на човешките права в Кашмир. България оцени ролята на Пакистан в борбата срещу тероризма и понесените от него жертви в нея. Пакистанският посланик заяви, че България е важна страна на Балканите и в ЕС и че двете страни имат сърдечни отношения помежду си.  Виктор Турмаков", "date": "2017.12.14", "title": "Pakistan Observer: България и Пакистан ще засилят търговските връзки помежду си"}
{"url": "http://www.focus-news.net/news/2017/12/14/2467446/predstoyashti-mezhdunarodni-sabitiya-za-15-dekemvri-agentsiya-fokus.html", "text": "Ще се проведе среща на високо равнище на ЕС, по време на която лидерите на ЕС ще решат дали е постигнат достатъчен прогрес на преговорите за Брекзит, за да могат да се обсъдят бъдещите търговски отношения между Великобритания и Съюза. \r\n*** Държавният секретар на САЩ Рекс Тилърсън ще участва в среща на Съвета за сигурност на ООН, по време на която Северна Корея ще бъде основна тема. \r\n*** Ръководството на Германската социалдемократическа партия ще се събере да даде одобрение за началото на преговорите с канцлера Ангела Меркел за прекратяването на политическата безизходица в страната. \r\n*** Ще бъде оповестена присъдата на обвинявания за корупция бивш министър на икономиката на Русия Алексей Улюкаев.\r\n***", "date": "2017.12.14", "title": "Предстоящи международни събития за 15 декември ( Агенция „Фокус“ )"}
{"url": "http://www.focus-news.net/news/2017/12/14/2467447/tass-stefan-de-mistura-smyata-che-pravitelstvoto-na-siriya-izliza-s-predvaritelni-usloviya-na-pregovorite-v-zheneva.html", "text": "Специалният пратеник на ООН в Сирия Стефан де Мистура смята, че правителството на Сирия е излязло с предварителни условия на преговорите в Женева и е показало, че не е готово на диалог с опозицията.  Така той коментира изискването на правителствената делегация на преговорите към опозицията да отзове приетото в Рияд комюнике, предава  ТАСС.\r\n„В ООН разбираме, че предварителните условия означават, че страната не е готова за преговори, докато те не бъдат изпълнени. За жалост видяхме това от страна на правителствената делегация“, заяви Де Мистура. Той допълни, че не е видял на преминалия осми кръг на преговорите стремеж на правителството да пристъпи към действителни преговори с опозицията. Така, според него, кръгът не е постигнал целите си. \r\nНапомняйки, че по време на преговорите е трябвало да бъдат обсъдени 12-те принципа на бъдещото устройство на страната, конституционния процес и изборите, Де Мистура заяви, че „в действителност преговори нямаше“. Той добави, че планира да свика следващия кръг междусирийски преговори през януари 2018 г.  Виктор Турмаков", "date": "2017.12.14", "title": "ТАСС: Стефан де Мистура смята, че правителството на Сирия излиза с предварителни условия на преговорите в Женева"}
{"url": "http://www.focus-news.net/news/2017/12/14/2467448/the-hill-dueyn-dzhonsan-skalata-obmislya-da-se-kandidatira-za-prezident-na-sasht.html", "text": "Актьорът и бивш кечист Дуейн Джонсън „Скалата“ заяви, че обмисля сериозно дали да не се кандидатира за президент на САЩ през 2024 г., след като проучи обществената реакция относно политическите му амбиции, пише  The Hill.\r\nДжонсън заяви по време на интервю, че „100% ще обмисли“ кандидатурата си за президент като добави, че най-вероятно ще направи това през 2024 г. Той обясни това с факта, че до 2021 година има филмови проекти за снимане.  Актьорът допълни, че според проучване на вестник „Вашингтон Поуст“ допитаните са посочили, че той „всъщност може да спечели изборите“ и това е било основен фактор за интереса му към политиката. \r\nСъщевременно актьорът разкритикува президента Доналд Тръмп, че не може да обедини страната. „Продължавам да наблюдавам правителството ни, както всеки друг американец“, уточни той.  Джонсън е участвал на националните събирания и на Демократическата, и на Републиканската партия в миналото, но по време на интервюто заяви, че е независим.  Виктор Турмаков", "date": "2017.12.14", "title": "The Hill: Дуейн Джонсън „Скалата“ обмисля  да се кандидатира за президент на САЩ"}
{"url": "http://www.focus-news.net/news/2017/12/14/2467449/donald-tusk-pozitsiyata-na-evropeyskite-lideri-otnosno-erusalim-ostava-nepromenena.html", "text": "Председателят на Съвета на ЕС Доналд Туск заяви, че лидерите на Съюза отхвърлят решението на Доналд Тръмп да признае Ерусалим за столица на Израел. Той допълни, че те са единодушни, че статутът на града трябва да се реши чрез преговори, предава  AFP.\r\n„Лидерите на ЕС потвърждават ангажимента си към двудържавното решение на въпроса и в този контекст позицията на Европейския съюз относно Ерусалим остава непроменена“, написа Туск на профила си в социалната мрежа „Туитър“, след като лидерите на страните членки на ЕС обсъдиха въпроса по време на среща на високо равнище, провела се в Брюксел.  Виктор Турмаков", "date": "2017.12.14", "title": "Доналд Туск: Позицията на европейските лидери относно Ерусалим остава непроменена"}
{"url": "http://www.focus-news.net/news/2017/12/14/2467450/ksavie-betel-ministar-predsedatel-na-lyuksemburg-velikobritaniya-ima-samo-edin-shans-za-sporazumenie-za-brekzit.html", "text": "Според министър-председателя на Люксембург Ксавие Бетел, ако Великобритания отхвърли споразумението за Брекзит, след като то бъде сключено, тя ще излезе от ЕС без такова, предаде EUObserver.\r\nНа журналистически въпрос, дали ЕС е готов да води преговори за нов договор в такъв случай, той отговори отрицателно. „Идеята за препускане напред-назад между Лондон и Брюксел няма да е добра за преговорите“, уточни той.  Виктор Турмаков", "date": "2017.12.14", "title": "Ксавие Бетел, министър-председател на Люксембург: Великобритания има само един шанс за споразумение за Брекзит"}
